
PATROLOGIAE TOMUS CIII.

S. BENEDICTUS ABBAS / SEDULIUS SCOTUS.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1851


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CIII.


S. BENEDICTUS ABBAS,



SEDULIUS SCOTUS.



TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1851


Volume title page
SAECULUM IX.

S. BENEDICTI ABBATIS ANIANENSIS



OPERA OMNIA

JUXTA MEMORATISSIMAS HOLSTENII ET HUGONIS-MENARDI EDITIONES ACCURATISSIME DIGESTA. ACCEDUNT

SEDULII JUNIORIS NATIONE SCOTI



SCRIPTA QUAE SUPERSUNT UNIVERSA,

EX BIBLIOTHECIS PATRUM ET MAII COLLECTIONIBUS HAUSTA. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. TOMUS UNICUS. VENIT 8 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1851


ELENCHUS AUCTORUM ET OPERUM QUI IN HOC TOMO CIII CONTINENTUR.


SEDULIUS SCOTUS.
Collectanea in omnes B. Pauli Epistolas.	Col.9
Explanatiuncula de breviariorum et capitulorum canonumque 	
differentia.	271
Liber de rectoribus Christianis.	291
Explanationes in praefationes sancti Hieronymi ad Evangelia.	331



SANCTUS BENEDICTUS ANIANENSIS ABBAS.
Codex regularum.	423
Concordia regularum.	701
Epistolae.	1379
Opuscula.	1381
Chartae Anianenses.	1419





Main volume text





ANNO DOMINI DCCCXX.
SEDULIUS SCOTUS.




[Col. 0009]
NOTITIA HISTORICA.
(Fabric., Bibl. med. et inf. Lat.)
[Col. 0009A]

Sedulius junior, natione Scotus, dubium an is qui an. 721 concilio Romano subscripsit, an alius, quem Hepidamnus monachus Sangallensis in Chronico ad an. 818 clarum fuisse narrat. Incertum etiam episcopus an presbyter fuerit. Ejus habemus:

1. Collectaneum sive Explanationem in Epistolas Pauli, in qua Gregorius Magnus, quamvis supresso nomine, citatur. Prodiit Basileae apud Henricum Petri 1528 et 1534, in-8o, nec non in Bibliothecis Patrum.

2. Collectanea in Matthaeum sub nomine Sedulii Scoti citat Sirmondus ad Sidonii Apollinaris Epist. IX, 4, in quibus, Labbeo teste, Gregorius, Isidorus, Beda et ipse quoque Sedulius senior allegatur.

3. Commentarii in artem Eutychii, teste Usserio in Bibl. Thuanea fuerunt. Sic quoque Sedulio Commentarii in primam alii secundam artem Donati et in majus volumen Prisciani tribuuntur.
[Col. 0010A]

4. Opus de Regimine principum habuit Goldastus, teste Labbeo. Sedulius de rectoribus Christianis et convenientibus regulis, quibus est respublica rite gubernanda, Lipsiae 1619, in-8o, editus memoratur a Fabricio nostro. Freherus ad Petrum de Andlo de Imperio Romano, II, 16, scribit se an. 1612 hunc librum ad prelum parare. Ex ejus libello de Christianis rectoribus, c. 8, octo disticha adducit Nicolaus Cusanus de Concordantia catholica, praefat. libri III in volumine Sichardii de Jurisdictione imperiali, p. 356.

Vide Usserium, Antiq. Eccles. Britannic., c. 16, et Oudinum tomo II, p. 26.

Psalterium Graecum Sedulii cujusdam Scoti manu scriptum recenset Bern. de Montfaucon, Palaeogr. Graec. III, 7, p. 236.




[Col. 0009]
SEDULII SCOTI COLLECTANEA IN OMNES B. PAULI EPISTOLAS.
(Bibl. vet. Patr., tom. VI.)



I. IN EPISTOLAM AD ROMANOS.


[Col. 0009B]
CAPUT PRIMUM.

Paulus servus Jesu Christi, vocatus Apostolus. Sciendum est quod in prooemio septiformis divisio elucescit. Primo namque de seipso loquitur. Secundo, evangelium Dei non parva laude extollit. Tertio, mediatorem Dei et hominum, secundum utramque divinitatis et humanitatis substantiam, magnis laudum praedicat praeconiis. Quarto, apostolici gregis electionem demonstrat. Quinto, generalem gentium ad fidem Christi vocationem declarat. Sexto, specialem Romanorum vocationem ostendit. Septimo loco, gratiam et pacem, quae sunt dona septiformis Spiritus, Romanae Ecclesiae a Deo Patre, et Domino Jesu Christo praestari desiderabiliter exoptat. Hac divisione praemissa, nunc ad singulas ipsius [Col. 0009C] prooemii particularitates enucleandas veniamus. Prima itaque nobis quaestio de nomine ipsius Pauli videtur exsurgere: Cur is qui Saulus dictus [Col. 0010B] est in Actibus apostolorum, nunc Paulus dicatur. Invenimus in Scripturis divinis, quorumdam veterum immutata vocabula: ut ex Abram, vocatus Abraham; ex Sarai, Sara; et ex Jacob, Israel In Evangeliis quoque ex Simone, Petrus; et filii Zebedaei, filii tonitrui nuncupati sunt: sed haec ex praecepto Dei facta legimus. Nusquam vero erga Paulum invenimus tale aliquid gestum. De qua re quibusdam visum est quod Pauli proconsulis, quem apud Cyprum Christi fidei subjecerat, vocabulum sibi Apostolus sumpserit, quod nec nos quidem usquequaque evacuandum putamus: tamen quia nulla talis in Scripturis divinis consuetudo deprehenditur, magis ex his quae in exemplo nostris sunt, absolutionem quaeramus. Invenimus igitur aliquantos binis, [Col. 0010C] alios autem ternis usos esse nominibus, ut Salomonem, eumdem Idida; Sedechiam, eumdemque Joachim; Osiam, eumdem et Azariam, aliosque plurimos [Col. 0011A] binis nominibus vocatos. Sed nec Evangelia hunc morem renuunt: nam Matthaeus, sicut Lucas ostendit, et Levi appellatus est. Secundum hanc ergo consuetudinem videtur nobis et Paulus duplici esse vocabulo: nam et hoc ipsum quod Scriptura dicit: Saulus autem, qui et Paulus (Act. XIII), evidenter non ei tunc primum Pauli nomen impositum ostendit, sed veteris appellationis id fuisse designat. Sed requirendum est hic, cur nomen suum in fronte Epistolae posuerit. Ad quod respondendum est causa auctoritatis apostolicae hoc esse factum: sicut enim reges nomen suum in principiis epistolarum ponunt, quatenus magis vereantur hi quibus ipsae epistolae transmittuntur, ita et Paulus apostolus, quia unus ex illis regibus fuerat de quibus Psalmographus dicit: [Col. 0011B] Dum discernit coelestis reges super eam (Psal. LXVII), suum nomen huic epistolae, non ignobile decus, praefixit. In Epistola vero quae ad Hebraeos praetitulatur, quoniam apud Hebraeorum ecclesias destructor legis falsa suspicione habebatur, voluit tacito nomine de figuris legis et veritate Christi reddere rationem, ne odio nominis fronte praelati, utilitatem excluderet lectionis. Servus Christi Jesu. Servum autem Christi Jesu se profitens, a lege exutum ostendit. Requiramus nunc cur servus dicatur is qui alibi scribit: Non enim accepistis spiritum servitutis (Gal. V); itemque in eum modum Salvator ait: Jam non lico vos servos, sed amicos (Joan. XV). Ergo id sive secundum illam humilitatem dictum putemus, quam Dominus docuit dicens: Discite a [Col. 0011C] me quia mitis sum et humilis corde (Matth. XI); neque per hoc laeditur veritas libertatis in Paulo, dixit enim: Nam cum liber sim ab omnibus, me servum feci (I Cor. IX). Servit ergo Christo, non in spiritu servitutis, sed in spiritu adoptionis, quia omni libertate nobilior est servitus Christi; sive quasi imitator ejus pronuntiat, qui dixerat: Ego sum in medio vestrum, non sicut discumbens, sed sicut ministrans (Luc. XXII), et ejus qui semetipsum exinanivit, formam servi accipiens (Phil. II). Quid est autem servum esse Christi, quam servum esse verbi Dei, sapientiae, justitiae, veritatis, et omnino omnium virtutum quae in Christo sunt. Sicut autem scientia quae nunc datur, per speculum datur, et in aenigmate, et prophetia, ita et caetera dona Spiritus sancti, ut libertas, [Col. 0011D] quae nunc sanctis praestatur, nondum plena libertas est, sed velut per speculum et in aenigmate. Et ideo sancti servos se esse dicunt, ad comparationem illius libertatis, quae facie ad faciem tribuitur. Christi Jesu. Ideo utrumque, id est, Christi et Jesu, quia in utroque est Dominus. Dicendo Christi, contra Marcionem agit, qui ipsum Dominum verum corpus habere denegat; subjungendo Jesu Judaeorum perfidiam redarguit, qui Jesum negant quod Deus sit. Paulus Graece scribens Graecum nomen anteponit: Matthaeus autem Hebraice, Hebraica nomina praetulit, dicens: Liber generationis Jesu Christi.

Vocatus Apostolus. Jam praescientia divina ad hoc vocatus, ut esset apostolus. Item vocatus apostolus [Col. 0012A] in benedictionibus Benjamin, et in via Damasci, sicut scriptum est: Saule, Saule, quid me persequeris (Act. IX)? Hoc nomen, quod est vocatus, generale potest videri, quod pertinet ad omnes qui Christum credunt: Multi sunt vocati, pauci vero electi. Vocatus est Judas, at non erat electus: quia electi separari a Deo non possunt. Graece, [Figure: [Hebrew text] 2Kb] Hebraice, missus Latine dicitur. Nam sicut Graece, Latine nuntii appellantur, ita Graece , Latine missi vocantur: ipsos enim misit evangelizare per universum mundum.

Segregatus in evangelium Dei. , bonum nuntium interpretatur, quo peccatores ad indulgentiam convocantur. Apostolus autem quo modo in Judaismo locum doctoris habebat, ut pote Pharisaeus, [Col. 0012B] ita a Judaismi praedicatione separatum se dicit in evangelium Dei, ut a lege dissimulans Christum praedicaret. Aliter: Segregatus, hoc est, a grege apostolico separatus, ut gentibus praedicaret. Sicut in Actibus apostolorum Spiritus sanctus dicit: Segregate mihi Saulum et Barnabam, in opus ad quod elegi eos (Act. XIII). Segregatus dicitur in evangelium Dei, sicut alibi ipse de se dicit: Cum autem placuit Deo, qui me segregavit de utero matris meae, ut revelaret Filium suum in me (Gal. I): ex quo intelligimus, quod justi separentur a ventre. Ergo et Paulus quidem segregatus in Evangelium dicitur, segregatus a ventre matris suae. Causas in eo et merita quibus in hoc segregari debuerit, vidit ille quem non latet mens: praevidit enim quod abundantius quam caeteri [Col. 0012C] omnes laboraturus esset in evangelio, quod in siti, et in fame, et in frigore, et in nuditate, in periculis latronum, in periculis fluminum, in periculis maris praedicaturus esset evangelium Christi. In evangelium Dei. Unum atque idem est dicere, et evangelium Dei, evangelium Christi, quod ipse Dominus dicit: Ego et Pater unum sumus. Et iterum dicit ad Patrem: Omnia mea tua sunt, et tua mea (Joan. X). Ergo evangelium Patris, evangelium Filii est.

Quod ante promiserat per prophetas suos. Ut probet rectam et integram fidem, et spem esse in Christo, jam prius evangelium ejus dicit a Deo promissum, ut Isaias ait: Consummabo super domum Israel, et super domum Juda testamentum novum. David quoque: Dominus, inquit, dabit verbum evangelizantibus [Col. 0012D] (Psal. LXVII). Et iterum: In omnem terram exivit sonus eorum (Psal. XVIII). Item: Faciet Dominus verbum brevissimum super terram. Utrum simpliciter accipi debeat evangelium per scripturas propheticas repromissum, an discretionem alterius evangelii quod aeternum dicit Joannes in Apocalypsi, quod tunc revelandum est, cum umbra transierit, et veritas venerit (Apoc. XIV), considerato etiam tu qui legis, cui aeterno evangelio convenire videbuntur etiam illi aeterni anni, de quibus Propheta dicit: Et annos aeternos in mente habui (Psal. LXXVI). Eique adjungi potest et ille liber vitae, in quo sanctorum nomina scripta dicuntur; sed et illi libri qui apud Danielem, cum judicium consedisset, aperti [Col. 0013A] sunt (Dan. VII). Vel qui apud Ezechielem prophetam deintus et deforis dicuntur inscripti (Ezech. II). Omniaque non atramento, sed Spiritu Dei vivi scripta memorantur. Per prophetas suos. Hoc ad laudem evangelii pertinet: nemo enim rem vilem magnis praecursoribus nuntiat. Totus hic locus contra Manichaeos facit, ubi dicit quod ante evangelium sit promissum et per prophetas Dei et in sanctis Scripturis, et quod Christus secundum carnem ex David stirpe, id est, Maria virgine sit creatus, secundum quod praedixerat Isaias: Ecce virgo concipiet in utero, et pariet filium et vocabitur nomen ejus Emmanuel (Isai. VII). In Scripturis sanctis. Hoc ad cumulum protestationis adjecit, ut majorem fiduciam credentium faceret, et legem commendaret. [Col. 0013B] Sanctae autem Scripturae sunt, quia et vitia damnant, et sacramentum illic unius Dei continetur pro salute humana.

De filio suo. Multi filii gratia, hic natura, cujus etiam secundum carnem nativitas dissimilis caeteris invenitur. Qui factus est ei ex semine David. Factus est per Spiritum sanctum secundum carnem. Addendo secundum carnem factus est, secundum Verbi utique substantiam non est factus. Factus est. Non dicit genitus est. Aliud enim est si dixeris, ex semine admisto sanguinem coagulare et generare, et aliud est non permixtione, sed virtute procreare Ideo factum dicit non genitum, observans proprietatem, quia factus est secundum humanitatem, genitus est secundum divinitatem. [Col. 0013C] Secundum carnem. Hic synecdoche est, nam carnem pro toto homine posuit. Sed requirendum, quare non secundum animam dixit . Nec intelligunt ideo carnem solam nominatam esse, in eo quod dictum est: Verbum caro factum, quia hominum oculis, propter quos facta est illa susceptio, caro sola potuit apparere, nec semper factum esse ad creationem refertur: scriptum enim est: Domine, refugium factus es nobis (Psal. LXXXIX). Et: Dominus factus est mihi in salutem (Isai. (XII).

Qui praedestinatus est Filius Dei. Filium Dei dicens, Patrem significavit Deum, addito autem Spiritu sanctificationis, ostendit mysterium Trinitatis. Hic ergo qui incarnatus quidem latebat, sic praedestinatus est secundum Spiritum sanctificationis [Col. 0013D] in virtute ministerii Filii Dei, cum surgit a mortuis, sicut scriptum est: Veritas de terra orta est (Psal. LXIV). Omnis enim ambiguitas diffidentiae de resurrectione ejus calcata est et compressa, quia praedestinatus est. Recte quippe Filius Dei non praedestinatus est, secundum id quod Verbum Dei est, Deus apud Deum: quid enim praedestinaretur, quod sine initio et sine termino Deus semper aeternus est? Illud enim praedestinatum est quod nondum fuerat ut sicut in suo tempore fieret, quemadmodum ante omnia tempora praedestinatum erat ut fieret. Lege cap. 3 in Enchiridion, ubi non solum bonos in gloriam, sed et impios Deum dicit praedestinasse ad poenam. Destinatur ille qui est: praedestinatur is [Col. 0014A] qui nondum est. Quare non dixit, praepositus est? Inter praedestinationem autem et propositionem hoc interest, quod praedestinatio alicujus rei multo ante in mente ejus qui destinet, quid futurum sit praefiguret: propositum autem cum vicina sit machinatio, et pene cogitationem sequatur effectus. Qui praedestinatus est Filius Dei in virtute secundum Spiritum sanctificationis ex resurrectione mortuorum Jesu Christi Domini nostri. Tanquam de alio supra diceret: quid est enim Filius Dei praedestinatus, ex resurrectione mortuorum Jesu Christi Domini nostri, nisi ejusdem Jesu Christi, qui praedestinatus est Filius Dei? Ergo quomodo hic cum audimus, Filius Dei in virtute Jesu Christi, an ut Filius Dei secundum Spiritum sanctificationis Jesu Christi, aut Filius Dei ex resurrectione [Col. 0014B] mortuorum Jesu Christi, cum dici potuisset, visitare in virtute sua, aut secundum Spiritum sanctificationis suae aut ex resurrectione mortuorum ejus, vel mortuorum suorum, non cogimur intelligere aliam personam, sed unam eamdemque, scilicet Filii Dei, Domini nostri Jesu Christi? Ita cum audimus: Fecit Deus hominem ad imaginem Dei, quamvis usitatius dici ad imaginem suam possit, non tamen cogimur aliam personam intelligere in Trinitate, sed ipsam unam eamdemque Trinitatem, qui est unus Deus, ad cujus imaginem factus est homo. Secundum Spiritum sanctificationis. Ut prae omnibus in incorruptibilitatis virtute resurgeret, et vitam resurrectionis Dei filiis aperiret: de quibus ipse dicit: Qui filii Dei sunt, cum sint filii [Col. 0014C] resurrectionis. Sanctificationis vero Spiritus dicitur Filius, secundum hoc quod praebet omnibus sanctitatem. Ideo non dixit, ex resurrectione Jesu Christi, sed ex resurrectione mortuorum Jesu Christi, quia resurrectio Christi generalem resurrectionem praebuit. Mortuorum Jesu Christi, non omnium resurgentium, sed ad Christum pertinentium in ipso Christo resurrectionis forma portenditur.

Per quem accepimus gratiam. Remissionem videlicet peccatorum in baptismo, nec non coelestis sapientiae, diversarumque linguarum cognitionem, gratiam nominat. Apostolus vero ad praedicationis auctoritatem comitantibus signis pertinet, quia et ipse Christus apostolus dicitur, id est, missus a Patre, quippe qui ad evangelizandum pauperibus [Col. 0014D] missum se dicit. Ad obediendum fidei in omnibus gentibus. Missos ergo apostolos dicit, ut praedicarent fidem omnibus gentibus, ut obedirent et salvarentur, ut donum Dei non jam solis Judaeis, verum etiam omnibus gentibus concessum videretur, ad obediendum fidei, non legi. Pro nomine ejus. Hoc est, vice nominis ejus fungimur, ut ipse ait: Sicut misit me Pater, et ego mitto vos (Joan. VIII). Et iterum: Qui vos recipit me recipit (Matth. XV). Sive pro nomine ejus, id est, ad gloriam nominis ejus. In quibus et vos vocati estis. Quia scilicet donum Dei omnibus missum est, ut cum audiunt se inter caeteros vocatos, scirent se sub lege agere non debere. Item, in quibus estis et vos vocati: nam et in [Col. 0015A] vobis, id est, Romanis apostolatum accepimus. Vocatis sanctis. Hoc est, sanctis vocatione Dei, non merito facti.

Gratia vobis et pax a Deo Patre, et Domino nostro Jesu Christo. Illud animadvertendum est, quod et in superioribus et in praesenti commate eclipses, id est, defectus necessariarum dictionum esse noscuntur. Itaque ut plena constructio constare queat, ipsa verborum series in ordinem sic disponatur: Ego Paulus servus Christi Jesu, vocatus Apostolus, et caetera quae subsequuntur, postremoque subinferatur: precor vel exopto, multiplicentur gratia vobis et pax a Deo Patre nostro, et Domino Jesu Christo. Gratiam et pacem cum his dicit esse, qui recte credunt: gratia, qua a peccatis absoluti sunt: [Col. 0015B] pax vero, quia ex impiis reconciliati sunt Creatori-Bene gratiam et pacem connectit, nam vacua prima sine altera; pax enim observat gratiam. A Deo Patre nostro. Deum Patrem nostrum dicit propter originem nostram, qui ab ipso creati sumus, et cujus nos filii sumus adoptione. Et Domino Jesu Christo. Christum autem Dominum, quia ejus sanguine redempti sumus filii Dei. Gratia dicta est ab ethymologia, gratim enim interpretatur plenitudo, quod significat charitatem, quia plenitudo legis charitas est.

Primum, quidem gratias ago Deo meo. Finita praefatione ante omnia gaudium suum testatur, ut pote gentium Apostolus, quod cum Romani regnent in mundo, subjecerunt se fidei Christianae: nam fama fidei illorum profectus erat multorum, qui videbant [Col. 0015C] principes suos factos esse Christianos. Gratias ergo se dicit Deo suo agere duntaxat, quia adhuc illorum non erat plene. Deo meo. Natura Deus omnium est, merito et voluntate paucorum, ut est Deus Abraham, secundum quod hic suum nominat Deum. Prima vox incipit a gratiarum actione; agit autem Deo gratias per Christum, velut pontificem magnum: oportet enim scire eum, qui vult offerre sacrificium Deo, quod per manus pontificis debet offerre. Sed et hoc quod dixit: Deo meo, non est otiose accipiendum: non enim vox ista potest esse, nisi sanctorum, quorum Deus dicitur, sicut Deus Abraham, vel Isaac, vel Jacob; non enim potest Deum suum dicere is, cui venter Deus est, aut cui gloria saeculi et pompa mundana, aut potentia rerum caducarum Deus est. [Col. 0015D] Quidquid unusquisque supra caetera colit, hoc illi Deus est. Sed videamus quidem pro quo Apostolus gratias agat Deo suo. Quoniam, inquit, fides vestra annuntiatur in universo mundo. Si simpliciter accipiamus, hoc videtur designare quod multis locis mundi, hoc est, terrae, eorum qui Romae sunt fides et religio praedicetur. Si vero in hoc loco mundus designatur qui ex coelo constat et terra omnibusque quae in eis sunt, potest etiam illud intelligi, quod Virtutes de quibus dicitur, quia gaudium habeant super uno peccatore poenitentiam agente (Luc. XV), multo magis de conversatione et fide quoque Romanorum laetantur, nuntiantibus sibi angelis, qui ascendunt et descendunt ad Filium hominis, et ipsi enim [Col. 0016A] mirantur de conversatione gentium, et quod in omnem terram exivit apostolorum Christi praedicatio. Potest tamen et ita intelligi, quod fides ista quam Romani habent, ipsa eademque sit, et non alia, quae in universo mundo annuntiatur et creditur, quae non solum in terris, sed et in coelis praedicatur. Deo meo. Blandientis affectus est, quod communem Dominum omnium, gratiae magnitudine suum et quasi proprium senserit Deum. Observandum sane est, quia ad hoc quod dixit, primum quidem gratias ago, consequens erat ut diceret: Secundo. Sed praediximus de locutionibus minus finitis, nisi forte videatur in eo reddi, cum dicit: Nolo autem ignorare vos, fratres.

Testis enim mihi est Deus cui servio in spiritu meo. [Col. 0016B] In spiritu meo, inquit, non in circumcisione manufacta, neque in neomeniis et sabbato, et discretione escarum, sed in spiritu meo, id est, in mente: quia enim Deus spiritus est, spiritu vel animo debet illi serviri. In evangelio Filii ejus. Hoc est, non in eo quod Moyses servus tradidit, sed in eo quod dilectissimus Filius docuit.

Quod sine intermissione mentionem vestri faciam in omnibus orationibus meis. Dicit Apostolus: Semper gaudete, sine intermissione orate. Quis autem potest ita semper orare, et sine defectu vel intermissione precibus insistere, ut nec alimentis sumendis, aut dormiendi tempus habeat? Aut ergo dicendum est, eum semper orare et non deficere, qui canonicis orationibus quotidie juxta ritum ecclesiasticae traditionis, [Col. 0016C] psalmodiis, precibusque consuetis Dominum laudare et rogare non desistit. Et hoc est quod Psalmista dicebat: Benedicam Dominum in omni tempore, semper laus ejus in ore meo (Psal. XXXIII). Aut certe omnia quae justus secundum Deum gerit et dicit, ad orationem esse reputanda: qui enim justus est, sine intermissione quae justa sunt agit, per hoc sine intermissione justus orabit, nec unquam ab oratione cessabit, sive justus esse desistet.

Obsecrans, si quomodo. Id est, aliqua causa, vel qualibet occasione vel ratione. Itaque voluntati ejus sicut occasio data est, ut coactus appellaret Caesarem, sic dirigetur ex aliqua causa, Deo volente, ut impleret propositum voluntatis suae. Denique in [Col. 0016D] naufragio posito astitit Dominus, dicens: Noli timere, sicut enim testificatus es in Hierosolymis de me, ita et Romae. Videamus autem quod dicit, cui servio in spiritu meo. Servire in spiritu, simile mihi videtur esse, imo et amplius aliquod quam adorare in spiritu; nam adorare quis potest sine affectu, deservire vero ejus est, quem constringit affectus. Deservit ergo Apostolus Deo non corpore, nec anima, sed meliore sui parte, id est, spiritu. Haec enim tria esse in homine designat ad Thessalonicenses scribens, cum dicit: Ut integrum corpus nostrum, et anima, et spiritus, in die Domini nostri Jesu Christi servetur. Et Daniel dicit: Laudate, spiritus et animae justorum, Dominum. Prosperum iter habeam in voluntate [Col. 0017A] Dei veniendi ad vos. Puto quod etiam hoc vult intelligi, quia non semper itineris prosperitas Dei voluntate perficitur. Denique et Balaam iter habuit prosperum eundi ad Balac, ut malediceret populum Israel, sed non fuit illa ex voluntate Dei prosperitas; et multi in rebus saeculi prosperis utuntur successibus, et exsultant in prosperitatibus suis, sed non est talis prosperitas ex voluntate Dei.

Desidero enim videre vos. Quid est quod cum scriptis illos corrigat et a carnali sensu abstrahat, praesentiam suam necessariam dicit? Nisi aliter dicta ad aliud solent rapi, sicut ab haereticis fit, ideo desiderat videre eos, ut praesens doctrinam evangelicam, sensu quo scribit, tradat, ut magis illis proficiat, additis [Col. 0017B] signis virtutum quae magis auctoritatem dant signis. Cum autem dicit: Ut gratiam vobis spiritualem ministrem. Carnalem illos sensum assecutos significat, quia sub nomine Christi non illa quae Christus docuerat fuerant assecuti, sed ea quae fuerant Judaeis tradita. Ad confirmandos vos. Haec confirmatio tres personas requirit: adjuvantis Dei, ministrantis apostoli, accipientis populi. Consolari autem se dicit cum illis, si apprehendant spiritualia.

Per eam quae invicem est fidem. Hoc est, ut per communem fidem invicem consolemur. Quod autem dicit: Ut aliquod tradam vobis donum spirituale, videtur indicare esse aliquid quod donum quidem sit, non tamen spirituale, ut nuptiae, divitiae, et fortitudo [Col. 0017C] corporis, et formae decor, regnumque terrestre: a Deo enim etiam haec donantur. Beati sunt ergo illi quibus spiritualem gratiam tradere vult Apostolus ad confirmationem fidei, ut ultra parvuli non sint, neque circumferantur omni vento doctrinae. Quod cum sit, Paulus et ipse consolationem capit, opus suum firmum et stabile videns, et illi consolantur, quia apostolicae gratiae sunt participes.

Nolo autem vos ignorare, fratres, quia saepe proposui venire ad vos, et prohibitus sum usque adhuc, ut aliquem fructum habeam in vobis, sicut et in caeteris gentibus, Graecis ac barbaris, sapientibus ac insipientibus debitor sum. Itaque quod in me promptum est, et vobis qui Romae estis evangelizare. Est quidem hyperbaton in hoc loco, est et locutionis defectio. Si hyperbaton, [Col. 0017D] hoc modo reddere possumus: Nolo autem ignorare vos, fratres, quia saepe proposui venire ad vos, ut aliquem fructum habeam in vobis, sicut et in caeteris gentibus, Graecis et barbaris, sapientibus et insipientibus, et prohibitus sum usque adhuc. Defectio vero elocutionis hoc modo adimplebitur, in eo ubi dicit: Et in caeteris gentibus, Graecis ac barbaris, sapientibus et insipientibus, videtur deesse, quibus debitor sum: ut sit talis consuetudo [Al., compositio]: Sicut fructum habeo et in caeteris, Graecis et barbaris, sapientibus et insipientibus, quibus debitor sum: ita quod in me est, promptus sum etiam vobis qui Romae estis, evangelizare, et [Al., sed] prohivitus sum. Siquidem a Deo putetur prohibitus, [Col. 0018A] ostenditur per hoc id etiam curae Deo fuisse quo unusquisque apostolorum vel debeat ire, vel non debeat. Cur autem prohibitus est? Ideo quia Dominus sciebat imperitos adhuc Romanos, et mittebat Paulum ad alios, ut interim paratiores. Ut aliquem fructum habeam in vobis. Unde velut multarum divitiarum cupidus Paulus, congregat fructus ex Graecis, congregat ex barbaris, etc. Verum hos omnes fructus affert Paulus, qui tanquam palmes bonus permanet in vite vera, quae est Christus, quem frequentius Pater purgat agricola, et ideo fructum plurimum affert, purgat eum in laboribus, in tribulationibus, in persecutionibus. Sunt enim alii palmites, qui in vite quidem permanent, fructum vero non ferunt, sed sunt aridi, qui dicuntur a Patre in ignem [Col. 0018B] mitti. Fructum dicit, ministerii sui coelestem mercedem. Sicut et in caeteris gentibus. Exemplo caeterarum gentium; promptior enim fit quis ad rem sibi traditam, si illi multos videat assentire. De Judaeis autem tacuit, quia magister gentium erat. Sicut et in caeteris gentibus: subauditur, habeo. Sapientes autem illos dicit, qui mundanis rationibus eruditi, sapientes vocantur in saeculo, dum aut siderum speculatores sunt, aut mensuris, aut numeris, aut arti grammaticae student, aut rhetoricae, aut musicae. Requirendum est quomodo Apostolus Graecis et barbaris, sapientibus et insipientibus debitor est. Quid enim ab ipsis acceperat unde eis debitor fieret? Arbitror diversis quidem gentibus inde effectum esse debitorem, quia omnium gentium linguis eloqui accepit [Col. 0018C] gratiam Spiritus sancti. Ergo debitor omnibus illis efficitur, quorum causa accepit a Deo linguae notitiam. Sapientibus autem efficitur debitor, per hoc quod accepit sapientiam in mysterio absconditam, quam perfectis et sapientibus loqueretur. Quo modo autem et insipientibus? In quo patientiae gratiam et longanimitatis accepit; summae etenim patientiae ferre insipientium motus.

Non enim erubesco super evangelium. Hoc est, sicut quidam doctores erubescebant, qui doctrinam coelestem adjunctis miraculis corroborare nequibant. Virtus enim Dei est, etc. Nulla major virtus est quam quae, devicta morte, homini perditam reddidit vitam, quamvis incredulis infirmitas videbatur? Definiens ergo quid sit evangelium, pronuntiat. Virtus [Col. 0018D] enim Dei est, inquit, in salutem omni credenti. Quod autem dixit quod virtus Dei est in salutem, videtur ostendere, quod sit aliqua virtus Dei quae non sit ad salutem, sed ad perditionem: sicut in Psalmis legitur: In virtute tua disperde illos; virtus enim in dextera est qua salvamur, ut virtus in qua disperdit, sinistra dicatur.

Justitia enim Dei revelatur in eo, ex fide in fidem. Justitia Dei est, quia quod promisit, dedit. Judaeo. Credenti quod ei promisit Deus prophetas suos. Justum Dominus probat ex fide Dei promittentis, in fidem hominis credentis. Justitia Dei revelatur. Qui credit veracem Deum dedisse quod promisit, hoc contra Judaeos loquitur qui negant esse Christum [Col. 0019A] quem promisit. Sicut scriptum est. In Habacuc videlicet. Justus ex fide, id est, non ex operibus legis, Vivit (Habac. II), hoc est, praesentem vitam ducit, vel vitam aeternam acquirit. Aliter secundum Pil. + Justitia Dei est. Quod justum fuerat, ut quo modo Abraham credens ex gentibus, per solam fidem justificatus est, ita caeteri fidem ejus imitantes, salvarentur. Ex fide Abraham: In fidem hominis credentis; sive ex fide Judaei, in fide gentilis: ideo autem ex et in posuit, ut tautologiae vitium declinaret. Justitia Dei in evangelio revelatur, per id quod ad salutem nullus excipitur venire, sive Judaeus, sive Graecus, sive barbarus; nam omnibus dicit Salvator: Venite ad me, omnes qui laboratis, et ego reficiam vos (Matth. XI): Revelatur justitia Dei, quae [Col. 0019B] obtecta prius velabatur in lege; revelatur enim in his qui ex fide Veteris Testamenti ad fidem novi Evangelii veniunt; et cum in Evangelium veniunt, ex fide legis, in fidem Christi diriguntur. Justus autem meus ex fide vivit, id est, Veteris et Novi Testamenti: nam alterum sine altero integritatem vitae non habet. Aliter ex fide praedicantium, in fidem credentium. Sive ut Augustinus exponit, ex fide verborum quibus nunc credimus quod nondum videmus, in fidem rerum, qua in aeternum quod nunc credimus, obtinebimus. Quare non homo vel vir ex fide vivere dixit, ideo ne reprobaret opera dum hucusque fidem et gratiam commendavit, hic vero opus ostenditur, dicens: Justus est, fide vivet; quia justum indicat, bona opera habentem.
[Col. 0019C]

Revelatur enim ira Dei de coelo. Sicut in illo qui credit justitia Dei revelatur, ut supra memoravit, ita et in eo qui non credit ira Dei revelatur de coelo. Auctoritas celsitudinis hoc loco ostenditur, sic est illud: Pater noster, qui es in coelis (Matth. VI). Sic: Omne datum optimum et omne donum perfectum desursum est, descendens a Patre luminum (Jacob. I). Ita et justa vindicta, qui ira Dei appellatur, non nisi de superni judicis throno descendit. Ira Dei videtur interdum virtus ipsa quae praeest poenarum ministris, et quae supplicia infert peccatoribus, dici. Interdum tentationis afflictio ira Dei nominatur, sicut Job dicit: Ira Dei in corpore meo? Et quia spiritualia nequitiae, adversum quae nobis certamen est, in coelestibus esse dicuntur, consequenter in [Col. 0019D] eos qui ab his separantur ira Dei de coelo dicitur jaculari. In omnem impietatem. Id est, Judaeorum et gentium. Impietas, in Deum peccare est: iniquitas, in homines: in Deum ergo et in homines peccant qui veritatem in iniquitate detinent. Non dixit, quod non habent veritatem, sed veritatem quam sciunt, in iniquitate detinent; nam veritatem nominis Dei in injustitia indignae materiae detinent idolorum. Quia quod notum est Dei. Notitia Dei manifesta est ex fabrica mundi; ut enim Deus, qui natura invisibilis est, possit sciri, opus factum ab eo est, quod opificem visibilitate sua manifestaret, ut per certum incertum posset sciri. Quia quod notum est Dei. Id est, quod cognosci de [Col. 0020A] Deo potest, per conjecturam creaturae, verbi gratia, quod sit, et quod justus sit et omnipotens: ostendens esse aliquid Dei quod notum sit et aliquid ejus quod ignotum sit. Ignotum hoc Dei intelligendum est, cum ratio substantiae ejus vel naturae, cujus quae sit proprietas, puto quod non solum nos homines, sed et omnem lateat creaturam. Deus enim illis manifestavit. Id est, manifestavit se, dum opus fecit per quod possit agnosci.

Invisibilia enim ipsius, a creatura mundi, per ea quae facta sunt, intellecta perspiciuntur. Hoc est, mysteria obscura suae virtutis. Sciendum est quod hic invisibilia quae nominat de creaturis, spiritualia alibi dicit; ideoque addidit: Sempiterna quoque virtus ejus ac divinitas. Virtus est qua instituit quae [Col. 0020B] non erant, quaque omnia regit; divinitas est, qua replet universa. Non magnificaverunt. Quia nec dignum honorem Deo dederunt. Aut gratias egerunt. Pro eo quod tales facti sunt, ut Deum possent agnoscere, si vellent. Sed evanuerunt in cogitationibus suis. Per cogitationum suarum vanitatem dum formas et imagines corporeas requirunt in Deo, in semetipsis Dei imaginem perdiderunt: quos Anthropomorphitas ecclesiastici viri solent nominare. Obcaecatum est insipiens cor eorum. Recedentes a lumine veritatis sapientes, quasi qui invenissent quomodo invisibilis Deus per simulacrum visibile coleretur. Stulti facti sunt. Non intelligentes nullam similitudinem habere mortuum immortalis, et corruptibile sempiterni conditoris. Quamvis ad omnes [Col. 0020C] homines quibus inest naturalis ratio, maxime tamen haec spectant ad sapientes hujus mundi, et eos qui philosophi nominantur, quibus praecipue creaturas mundi et omnia quae in eo facta sunt discutere disciplina est, et per haec quae videntur ea quae non videntur ratione colligere. Et mutaverunt gloriam immortalis Dei. Hoc est, nomen et honorem Dei idolis dederunt; a vivo enim Deo recedentes, mortuis favent. Primi enim Babylonii Deum vocaverunt figmentum Belis, hominis mortui, qui principatum dicitur in eis egisse. Coluerunt et serpentem, draconem, quem occidit Daniel, homo Dei, cujus similitudinem habent. Aegyptii colebant quadrupedem, quem dicebant Apim, in similitudinem vaccae: quod malum imitatus est Jeroboam; et volucres, [Col. 0020D] quia chronica sacra habebant pagani, id est, ut aquila Jovis, graculus et cornix diceretur. Sed breviter, et omni in unum collecta definitione dicamus: Adorare alium Deum praeter Patrem, et Filium, et Spiritum sanctum, impietatis crimen est.

Propter quod tradidit illos Deus in desideria cordis eorum. Isti autem vertentes se a Deo, traditi sunt diabolo. Tradere hoc est permittere, non incitare, aut immittere, ut ea quae in desideriis conciperent, explerent in opere. Per hoc quod deserunt, traduntur in desideria cordis sui. Quali judicio erga divinitatis usi sunt venerationem, dum Dei incorruptibilis gloriam, ad foedas et indignas deducunt hominum et animalium formas, tali etiam erga semetipsos utantur [Col. 0021A] vice, ut rationabiles homines vivant more irrationabilium belluarum. Item Augustinus in libro de Gratia Dei, et libero Arbitrio. Propterea tradidit illos Deus in desideria cordis eorum. Scriptum est in Proverbiis Salomonis: Sicut impetus aquae sic cor regis in manu Dei: quocunque voluerit, inclinabit illud. Et in Epistola Pauli ad Romanos: Propterea tradidit illos Deus in desideria, etc. His et talibus testimoniis divinorum eloquiorum, satis, quantum existimo, manifestatur, operari Deum in cordibus hominum ad inclinandas eorum voluntates quocunque voluerit, sive ad bona pro sua immensa misericordia, sive ad mala pro meritis eorum: judicio autem suo aliquando aperto, aliquando occulto, semper autem justo. Ac per hoc, quando legitis in divinis litteris a Deo [Col. 0021B] seduci homines, aut obtundi, aut obturari corda eorum, nolite dubitare praecessisse mala merita eorum, ut juste paterentur. In immunditia. Quae est in turpibus mysteriis, ut contumeliis afficiant corpora sua, dum sibi in sacramentis idolorum cauteria et bustiones infligunt, ut quasi amentes ipsi in se suorum sint vindices delictorum. Qui commutaverunt veritatem Dei in mendacium. Hoc est, nomen Dei qui verus est, dederunt his qui non sunt dii, lapidibus scilicet et lignis, atque metallis. Qui simulacrum colit, convertit veritatem Dei in mendacium; nam mare veritas est, hoc est, vera creatura: Neptunus autem mendacium, factum ab homine, conversa veritate Dei in mendacium, quia Deus fecit mare, homo autem simulacrum Neptuni. Et coluerunt, et [Col. 0021C] servierunt creaturae potius quam Creatori. Id est, non solum dilexerunt, sed etiam servierunt. Sed quicunque alicujus creaturae cupiditate vincitur, ipsi servit; a quo enim quis superatus est, hujus et servus est. Qui est benedictus in saecula. Cui si servissent, et ipsi fieri benedicti in saecula potuissent.

Nam feminae eorum immutaverunt naturalem usum, in eum usum qui est contra naturam. Omnia perverterunt in Deum perversi; neque enim ordinem naturae servare poterant, qui naturae dereliquerant auctorem. Similiter autem et masculi, relicto naturali usu feminae. Aliam dare Satanas legem non potest, nisi ut concessa et licita in alium ordinem vertat, ut dum aliter fiunt quam concessa sunt, peccata sint. Exarserunt. Quia effrenata libido modum servare [Col. 0021D] non novit. Et mercedem quam oportuit erroris sui in semetipsis recipientes. Oportuisse non est veritus dicere Apostolus, ut qui creaturae potius quam Creatori servierunt, erroris sui mercedem, non inviti haec turpia patiendo, sed libenter faciendo, receperunt: judicio scilicet non alicujus hominis immundissimi quem talia delectarent, sed justissimi Dei qui tradidit illos in passiones ignominiae, ut crimina criminibus vindicarentur, et supplicia peccantium non sint tormenta, sed incrementa vitiorum. Et sicut non probaverunt Deum habere in notitia. Non nescierunt, sed minime probaverunt: ille enim probat Deum habere in notitia, qui semper illum praesentem habens, peccare non audet. Tradidit illos Deus in sensum [Col. 0022A] reprobum. Deus neminem tradit, sed relinquit, nec adjuvat eum qui peccat. Repletos omni iniquitate et malitia. Principales causas ostendit esse omnium vitiorum. Joannes Metropolitanus haec dicit: Iniquitas est generale nomen omnis peccati ab origine; nam quisquis de aequitate naturae, vel mandatorum Dei labitur, iniquus dicitur: unde iniquitas dicta est, quasi inaequitas: Malitia vero, quasi major latio: molitur enim, vel magis vult quam necesse est. Fornicatio dicta est, quasi formae necatio, per quam forma bona naturalis animae necatur. Fornicatio autem est a legitimo conjugio foras exire. Impudicitia est peccatum publicum, et perseverans. Avaritia dicta est quasi ab auro respecta. Avarus dicitur, quasi avidus auri. Invidia est odium alienae [Col. 0022B] felicitatis. Homicidium est innocentis occisio. Contentio est, ubi non ratione aliquid, sed animi pertinacia defenditur; ubi non tam veritas quaeritur, sed intentio fatigatur. Contentiosus est qui aliquid contra conscientiam suam nititur defensare. Dolus est occulta malitia, blandis sermonibus adornata. Malignitas est malitiae opus, dicta a male agendo. Susurrones. Murmuratores non in faciem, sed in aurem loquentes. Deo odibiles. Nihil enim est tam odibile Deo quam idololatrae. Contumeliosi sunt, qui veloces sunt in verbis injuriae. Superbia est amor alienae excellentiae, qui vult supergredi quod est super se. Inventores malorum. Quia semper superbia excogitat et invenit mala: sicut auctor superbiae per elationem suam invenit sibi malum quod ante [Col. 0022C] non fuerat. Elatus autem dicitur, qui se jactat super mensuram suam. Item elati sunt, qui se jactant habere quod non habent. Parentibus non obedientes. Veri parentes sunt qui per semen verbi generant in lucem et vitam aeternam. Insipientes. Incompositos: Inordinatos. Qui a fonte sapientiae recesserunt, necesse est ut inordinate ferantur. Sine affectione. Affectio est adimpletio charitatis. Sine misericordia. Quomodo enim aliorum poterunt misereri, qui sibi crudeles sunt.

Tertio invenimus ab Apostolo positum: Tradidit illos. Et primae quidem traditionis causas addidit: Quia cum cognovissent Deum, non sicut Deum magnificaverunt, etc. Propter quod, inquit, tradidit illos Deus in desideria cordis eorum, etc. Secundae traditionis [Col. 0022D] causam videtur praemittere, cum dicit: Quia commutaverunt veritatem Dei in mendacium. Propter hoc, ait, tradidit illos Deus in passiones ignominiae: quae tamen secunda traditio gravioribus flagitiis videtur obnoxia: etenim feminae, inquit, eorum mutaverunt naturalem usum, etc. Tertiae quoque traditionis causas videtur dare, cum dicit: Et sicut non probaverunt Deum habere in notitia, tradidit illos Deus in reprobum sensum, etc. Verum distinctiones istae causarum, non mihi videntur congruere satis ad ea quae singulis quibusque subjecta sunt crimina. Quomodo enim turpioribus traditur flagitiis is qui creatorem deseruit, magis quam ille qui gloriam incorruptibilis Dei mutaverit in similitudinem [Col. 0023A] imaginis corruptibilis hominis, et volucrum, et quadrupedum, et serpentum? Aut quomodo supra utrumque horum, velut examini cuidam traduntur malorum, hi qui non probaverunt Deum habere in notitia? Magis itaque mihi videntur omnes hae causae quae traditionibus singulis proferuntur, in unum coacervandae, et rursum traditionum species in unum, ut verbi causa ita dicamus: Quod commutaverunt gloriam incorruptibilis Dei in similitudinem imaginis corruptibilis hominis; et, quia commutaverunt veritatem Dei in mendacium: et, nec probaverunt Deum habere in notitia; propter haec omnia tradidit eos Deus in desideria cordis eorum; et tradidit in passiones ignominiae, et tradidit illos Deus in reprobum sensum, ut facerent quae non [Col. 0023B] conveniunt, qui erant repleti omni iniquitate et malitia, et caeteris quae scripta sunt malis. In his autem tribus universas impietatis species enumerasse videtur Apostolus, vel eorum qui idola colunt, vel eorum qui creaturae deserviunt potius quam Creatori, sive eorum, qui non probaverunt Deum habere in notitia. In quorum primo titulo promiscue pagani; in alio sapientes eorum et philosophi designantur; puto quod hoc tertio indicentur haeretici, vel creatorem Deum negantes, vel diversas blasphemias in Excelsum loquentes. Certum est autem quod siquidem tradiderit Deus vel in desideria cordis, vel in passiones ignominiae, vel in reprobum sensum, continuo in eo qui traditur seges criminum surgat.

Qui cum justitiam Dei cognorint, non intellexerunt, [Col. 0023C] hoc est, oculos habent et non vident; non enim intellexerunt tales a Deo, etsi non in praesenti, tamen in futuro esse puniendos. Non solum qui faciunt, sed etiam qui consentiunt facientibus. Sunt quidam qui se reos non putant, si non operentur quae mala sunt, assentiunt autem facientibus. Assentire autem facientibus est, si cum quis possit reprehendere, taceat: ut audiens fabulas, aduletur; et ita est, ut qui fomitem praebent delictis eorum, dignum est ut pari crimine rei habeantur. Sunt item alii qui non solum faciunt mala, sed etiam consentiunt male facientibus: duplex ergo horum nequitia est; illi enim non tam mali sunt qui faciunt, et facientibus contradicunt.


[Col. 0023D]
CAPUT II.

Propter quod inexcusabilis es, o homo omnis qui judicas. Quoniam facientem maligna et consentientem facientibus morte dignos ostendit, ne forte is qui facit et non consentit facientibus excusari se posse putaret, docet hujuscemodi inexcusabiles esse propterea, quia non consentiendo facientibus, sed magis judicando illos se in his judicat, quia haec ipse agit quae in illis damnat.

Scimus autem quoniam judicium Dei est secundum veritatem. Hic terrorem incutit, ut quem incuriosum illi dicunt, iste malos secundum veritatem Dei dicat judicaturum, hoc est severissime reddere secundum mensuram uniuscujusque, non parcere. Si enim tu [Col. 0024A] peccator peccatorem tui similem judicas, quanto magis Deus justus te judicabit injustum? Secundum veritatem. Humanum enim judicium multis modis corrumpitur, amore, odio, timore, avaritia. Saepe judicum integritas violatur, et contra justitiae regulam interdum misericordia inclinatur. Illud est quod in hoc loco videtur ostendi quia solius Dei sit secundum veritatem judicium. Sunt enim quaedam quae committuntur opere quidem malo, animo autem non malo: ut si quis, verbi causa, homicidium non voluntate commiserit; et alia fiunt opere quidem bono, sed animo non bono: ut si quis misericordiam non pro mandato Dei, sed ut laudetur ab hominibus faciat; alia vero sunt in quibus sive in bono, sive in malo, animus cum opere concordat; et [Col. 0024B] quia corda hominum nosse solius Dei est, et mentis secreta agnoscere, idcirco ipse solus est qui secundum veritatem potest habere judicium.

Existimas autem, o homo. Hoc est, nunquid tibi examen datum est vel potestas judicandi de malis et stupris, cum eadem agis, et non est qui de te ad praesens judicet? Effugies judicium Dei. Non utique in futuro evades. An divitias bonitatis ejus, et patientiae, et longanimitatis contemnis? Divitiae bonitatis Dei, quibus bona pro malis dat. Patientia vero est, qua peccatores impunitos patienter converti tolerat. Longanimitas est, qua longum spatium poenitentiae dat. Divitias bonitatis ille agnoscere potest, qui considerat quanta in terris mala quotidie homines gerant, tamen his Deum producentem solem [Col. 0024C] suum quotidie, et pluvias ministrantem. Sustentatio vero, vel longanimitas, ac patientia in hoc videtur differre, quod qui infirmitate magis quam proposito delinquunt, sustentari dicuntur: qui vero pertinaci mente velut insultant in delictis suis, patienter ferri dicendi sunt. Sed sicut omnia in mensura fecit Deus, et pondere et numero, ita etiam patientiae ejus certa mensura est. Tu autem secundum duritiam, et impoenitens cor. Impunitatem sperans peccatorum non solum durat, inconversibilis et incontrectabilis manens, sed adhuc peccat, securus quod non sit ultio futura. Cor durum in Scripturis dici videtur, cum mens humana, velut cera a frigore iniquitatis obstricta, signaculum imaginis divinae non recipit. Thesaurizas tibi iram. Hujus verbi in Scripturis [Col. 0024D] significantiam triplicem legimus: dicitur enim in Evangelio thesauros esse quosdam in terris, in quo prohibet Dominus thesaurizari; et alios thesauros in coelo jubet fideles recondere; et hic nunc Apostolus dicit irae thesauros. Ira autem Dei nihil aliud quam justa vindicta intelligitur. Crassitudo vero cordis est, ubi subtilis et spiritualis intelligentiae non recipitur sensus. Qui reddet unicuique secundum opera sua. Sciendum quod ex Jeremia Apostolus hoc testimonium sumpserit (Jer. XXV). Illud quod in Ezechiele scriptum est, huic sententiae videtur adversari; dicit enim: Cum avertit se justus a justitia sua, et fecerit iniquitatem secundum omnes iniquitates quas fecit iniquus, omnes justitiae ejus quas fecerit non commemorabuntur [Col. 0025A] in lapsu ejus, quo lapsus est: sed in peccatis qui peccavit, in ipsis morietur (Ezech. XVIII). In quo videtur latenter hujusmodi inseruisse intellectum, ut si forte non secundum omnes iniquitates quas fecit iniquus, fecerit justus, non omnes justitiae ejus de memoria auferantur. His quidem qui secundum patientiam boni operis gloriam, et honorem, et incorruptionem quaerunt, vitam aeternam. Boni operis merces per patientiam exspectatur, quod in praesenti vita non redditur; per fidem enim ambulamus, et non per speciem: patientiam autem boni operis in illis esse certum est, qui agones et certamina perferunt. Gloriam. Decus formae qua sancti fulgebunt sicut sol. Honorem. Filiorum Dei, quo nihil est majus, per quem etiam angelos judicabunt [Col. 0025B] (Matth. XIII). Incorruptionem. Vitae scilicet perpetuae. Signanter autem addidit incorruptionem, propter indiscretionem saecularis gloriae atque honoris, qui corruptibilis est.

His autem qui ex contentione sunt. Subaudi, erit. In divinis Scripturis aegritudines animae numerantur, sed unus ex caeteris languor est, et animae quidem pessimus. Contentio animae intelligenda est, per quam omne opus pravum geritur, per quam haereses nascuntur, per quam schismata et omnia scandala quae in ecclesiis fiunt: dum videlicet qui apud semetipsos prudentes sunt, et in conspectu suo sapientes, quidquid libuerit pro lege defendunt. Diffidunt. Hoc est, non credunt, vel non obediunt, ut Origenes ait. Veritati. Id est, doctrinae evangelicae. [Col. 0025C] Credunt autem iniquitati. Hoc est, idololatriae. Ipse cruciatus, qui ex praedicta conscientia animae incutitur, ira appellatur; indignatio enim ipsius irae tumor quidam est, et per singula quaeque commotio, ut si, verbi gratia, aliquod pessimum vulnus iram ponamus, hujus autem tumor et distentio indignatio vulneris appellatur. Tribulatio vero, quam subsequitur angustia, non est similis putanda illi tribulationi, de qua dicit Apostolus: Quia tribulatio patientiam operatur (Rom. V): illa enim talis tribulatio angustiam non habet subsequentem. In omnem animam. Anima pro toto homine dicitur, sicut in Genesi legimus Jacob cum septuaginta ex sex animabus Aegyptum introisse. Gloria autem, etc. Hic contraria superioribus opponuntur: nam gloria contra [Col. 0025D] iram, honor est contra indignationem, et quod supra incorruptionem, hic pacem appellat. Sciendum est quod triplex divisio in his sententiis Apostoli claret. Nam veri Christiani cum bonis operibus in primo ordine ponuntur, ubi dicit: His qui secundum patientiam boni operis, etc. In secundo vero loco, incredulos et impios absque bonis operibus ex utroque, sive ex Judaico, sive ex gentili populo posuit, dicens: His autem qui ex contentione, etc. Tertio autem loco incredulos, cum bonis tamen operibus, ex Gentibus, vel Judaeis collocavit, dicens: Gloria autem et honor et pax, etc. Potest enim fieri ut ex his qui in lege sunt, si quis persuasione quidem communi Christo non credit, operetur tamen quod [Col. 0026A] bonum est, justitiam diligat, misericordiam teneat, charitatem et continentiam servet, modestiam lenitatemque custodiat, atque omne opus bonum operetur, hic etiam si vitam non habeat aeternam, qui credens soli Deo vero, non credit filio ejus Jesu Christo quem misit, tamen gloria operum ejus, et honor et pax poterit non perire. Sed et Graecus, id est, gentilis, qui cum legem non habeat, ipse sibi est lex, ostendens opus legis in corde suo, iste licet alienus videatur a vita aeterna, qui non crediderit Christo, et intrare non possit in regna coelorum, qui renatus non est ex aqua et Spiritu sancto, videtur tamen quod per haec quae dicuntur ab Apostolo, bonorum operum gloriam, et honorem, et pacem perdere penitus non possit. Dubitari igitur non puto, [Col. 0026B] quod is qui pro malo opere condemnari meruisset, idem si operatus est opus bonum, remuneratione boni operis dignus habetur. Vides enim dicentem Apostolum: Quia omnes non stare oportet ante tribunal Christi, ut reportet unusquisque propria corporis sui, prout gessit, sive bonum, sive malum. Judaeo primum et Graeco. Semper Judaeum anteponit praerogativa patrum, ut aut coronetur prius, aut damnetur, qui credens propter Abraham honorificatior est, diffidens pejus tractandus est, qui donum promissum patribus refugavit. Vel Judaeo primum dixit, quia prius credita sunt eis eloquia Dei; Graecum quoque subjunxit, propter sapientiam Graecis traditam. Ira est, non ei qui judicat, sed ei qui judicatur, dum sit reus. Irasci enim dicitur Deus, ut vindicaturus credatur. [Col. 0026C] Nam Dei natura ab his passionibus immunis est, et ut non solum irasci, sed et vindicare credatur, adjecit, et indignatio. Angustiae vero sunt, quibus sententia constrictus tribulabitur in poena. Quicunque enim sine lege peccaverunt. Requirendum est utrum de sola Moysi lege intelligendum sit, an de lege Christi, vel etiam de quacunque humana lege, sub qua unumquemque mortalium vivere contingit, quo secundum ipsam judicari possit qui in ea peccat; an qui extra solam Moysi legem, etiamsi aliqua lege vivat, velut extra legem positus, cum peccaverit pereat. Nam ipse apostolus Paulus, cum dicit his qui sine lege erant, se tanquam sine lege esse (cum sine lege Dei non esset, sed in lege esset Christi), ostendit se in lege quidem Moysi non esse, esse tamen [Col. 0026D] in lege Christi. Per legem judicabuntur. Utique qui in lege Christi est, per legem Christi, et qui in lege Moysi per legem Moysi judicabitur, ut pereat. Neque qui sub lege Christi est, quamvis etiam subditus legi Moysi videatur, judicari tamen secundum eam putandus est, cur non sit circumcisus, vel cur sabbatum non servet: quod et si juxta Moysi legem putandus est judicari, secundum hoc quod lex spiritualis est judicabitur. Hi peribunt et judicabuntur. Unum voluit intelligi, quia qui perit, per judicium Dei perit, et qui judicatur, peccator perit.

Cum enim gentes quae legem non habent, naturaliter ea quae legis sunt faciunt, ejusmodi legem non habentes, ipsi sibi sunt lex. Ne quis forte diceret: Legem gentes [Col. 0027A] non habent, ad quam formam poterunt judicari? Qui ostendunt opus legis scriptum in cordibus suis. Certum est quod gentes quae legem non habent, naturaliter quae legis sunt facere, non pro sabbatis, vel neomeniis dicuntur, vel sacrificiis quae in lege scripta sunt: Non enim haec lex in cordibus gentium dicitur esse scripta; sed hoc est quod naturaliter sentire possunt, verbi gratia, ne homicidium, ne adulterium faciant, ne furentur, ne falsum testimonium dicant, ut honorent patrem et matrem, et horum similia. Fortassis et quod Deus unus Creator sit omnium, scriptum in cordibus gentium; magis tamen mihi videntur haec, quae in corde scripta esse dicuntur, evangelicis legibus convenire, ubi cuncta ad naturalem referuntur aequitatem: quid enim naturalibus [Col. 0027B] sensibus proximius, quam ut quae nolunt sibi fieri homines, haec ne faciant aliis? Legi vero Moysi concordare lex naturalis secundum spiritum, non secundum litteram potest: haec autem lex scripta est, non atramento, sed Spiritu Dei vivi. In cordibus. Sciendum est autem rationalem animae virtutem cor solere nominari. Opus legis est fides, quia quod mandat lex ultro facit, ut credat in Christum. Testimonium ipsis reddente conscientia eorum, et inter se invicem cogitationibus accusantibus, aut etiam defendentibus. Quod ad praesentis vitae cogitationes pertinere videtur, cum quid faciendum, vel non faciendum sit, diutina deliberatione cogitamus, et invicem se cogitationibus accusantibus, quia cogitationes nostrae erunt in die judicii ante oculos nostros, tanquam [Col. 0027C] quaedam historiae cognoscendae, sicut scriptum est: Arguam te, et statuam illum contra faciem tuam. Sed notandum est quod hoc in loco schema, quod dicitur, elucet, per quam speciem diversa tempora pro aliis temporibus ponuntur; nam participia praesentis temporis pro futuri temporis participiis posuit, dicens: Cogitationibus accusantibus, aut etiam defendentibus, pro accusaturis ac defensuris.

In die cum judicabit Dominus occulta hominum. Duae cogitationes in homine se accusabunt invicem, bona et mala: bona accusat malam, quia contradixit veritati; mala iterum accusat bonam, quia non secuta est ut sensit. Rectum judicium Dei quis dubitet, ubi accusatores et defensores adhibentur, et conscientiae testes? Sed sciendum quod non utique [Col. 0027D] illae cogitationes quae tunc nascentur, vel accusabunt animam, vel defendent, sed istae quae nunc sunt in nobis; cum enim, sive bona, sive mala cogitamus, velut in caeteris, ita in corde nostro tam bonarum quam malarum cogitationum notae quaedam et signa relinquentur, quae in occulto nunc pectoris posita, in illa die revelari dicuntur, a nullo alio, nisi ab eo qui solus potest occulta hominum scire: quorum signorum causas non latere Deum, etiam nostra conscientia testabitur; quod judicium secundum evangelium Pauli, hoc est, quod Paulus annuntiat per Jesum Christum fiet: Pater enim neminem judicat, sed omne judicium dedit Filio. Quod autem erat apostoli Pauli evangelium, hoc etiam caeterorum [Col. 0028A] apostolorum, et omnium fidelium dispensatorum tanti sacramenti. Non omnes illi evangelium conscripserunt, sed tamen omnes evangelium praedicaverunt; narratores quippe dictorum, factorum, passionis resurrectionisque Christi, proprie dicti sunt evangelistae.

Si autem tu Judaeus cognominaris. Hinc convertitur ad Judaeos, docens opere, non nomine tantum debere esse Judaeum, eumque esse verum, cujus occulta sint bona. Notandum est quod non dixit: Si tu Judaeus es; sed Judaeus cognominaris, quia non idem est esse Judaeum, et cognominari Judaeum: quia vere ille est Judaeus, qui in occulto circumcisus est circumcisione cordis; qui spiritu, non littera legem custodit; cujus laus non ab hominibus, sed ex Deo [Col. 0028B] est. Et requiescis in lege. Id est, securus es in lege. Et gloriaris in Deo. Gloriaris te solum nosse Deum, ejusque agnoscere voluntatem. Et probus quae utiliora sunt. Ita ut non solum quae sint bona scias, verum etiam quae sint meliora et utiliora discernas. Confidis teipsum esse ducem caecorum. Quorum obscuratum est lumen in tenebris ignorantiae. Insipientium eruditorem. Erudientem rudes, qui sapientiam non habent. Magistrum infantium. Id est, parvulorum, aetate vel sensu. Habentem formam scientiae. Ad quam semper respiciens errare non possis. Qui ergo doces alium, teipsum non doces. Similiter et gentibus dixerat: Qui enim alium judicas, teipsum condemnas. Qui in lege quiescis, o Judaee, cur transgrederis legem? Qui gloriaris in Deo, [Col. 0028C] quare inhonoras Deum, dum testimonium ejus quod dedit Filio suo, non recipis? Ipse enim dixit: Hic est Filius meus dilectus (Matth. III). Qui nosti voluntatem ejus, quare non obtemperas voluntati? Qui probas utiliora, quare inutilia sectaris? Dux caecorum, quomodo viam non vides rectam? si enim videres per ipsam utique ambulares. Si lumen es aliorum, quare non abjicis opera tenebrarum? Eruditor insipientium, ut quid timorem Domini, qui est initium sapientiae, reliquisti? Magister infantium, quomodo puer es sensu? Qui habes formam scientiae, et veritatis in lege, quare nec ipse sequeris, nec alios pessimo exemplo perimis? Et qui praedicas non furandum, tu adventum et praesentiam Christi, qui in universo mundo effulsit, furaris. Moecharis. [Col. 0028D] Non est autem una moecha; nam totum quod debet Deo anima, si alicui praeter Deum reddiderit, moechatur. Qui negas moechandum. Tam grave adulterium committis, ut adulterum sensum litterae introducas ad synagogam, et collocas eam cum legis littera quae foris est, cum scriptum de ea legas: Quia omnis gloria filiae regis intrinsecus. Qui abominaris idola, sacrilegium committis. Verum Dei templum, quod est Christus Jesus, violans; solvistis enim templum quod in tribus diebus resuscitandum est his qui credunt. Sed et qui ex lege et prophetis sermonem Christum pronuntiantem furatur, et occultat ne populus audiat, et credat, sacrilegium committit, et vere templum Dei violat; item quoque hic qui [Col. 0029A] cognominatur Judaeus, et gloriatur in littera legis Moysi, praevaricator legis arguitur cum non credit Christo. Sacrilegium est quod proprie in Deum committitur, quasi sacrosancti violatio. Per istos ergo tales qui dicuntur Judaei et non sunt, nomen Dei blasphematur inter gentes, non solum pro operibus eorum pessimis, sed et propter humilem et dejectam intelligentiam quam habent in lege et prophetis: ridicula etiam in ipsis gentibus fiunt, cum legis litteram sequentes dicunt: Ne tetigeris, ne gustaveris, ne contaminaveris.

Nomen enim Dei per vos blasphematur inter gentes. Hoc ideo dixit Isaias, quia nomen Dei blasphematur inter gentes, non solum pro operibus eorum pessimis, sed quando Judaeos pro obnoxiis suis tradendos [Col. 0029B] non advertebant, sed idolis suis dabant glorias, quasi qui Judaeorum Deum vicissent in Judaeis; et tempore apostolorum Dei nomen blasphemabatur in Christo, quia credentibus gentibus Judaei suadere nitebantur Christum non dicendum Deum, ut blasphemia gentium ab Judaeis auctoribus sit profecta. Sicut scriptum est. Praeposterato ordine ante posuit testimonium quam diceret scriptum: ita enim dicentis sermo dilapsus est, ut quod ex propria intentione dicebat, eodem sensu scriptum in propheta reperiret. Sciendum est haec apostolum per ironiam dicere ad Judaeos; neque enim vere requiescit in lege, et gloriatur in Deo, et probat utiliora haec quae enumerat. Possunt tamen haec eadem haereticis aptari; ipsi enim Christiani nominantur, et nonnulli [Col. 0029C] eorum, lege instructi, doctores se esse caecorum et magistros infantium se esse profitentur, probantes utiliora quae latere ab ecclesiasticis dicunt. Sed isti quoniam furantur verba et intellectum eorum perversa expositione usurpant, adulterum fidei sensum ad sponsam Ecclesiam Christi in regios thalamos inducunt. Recte ad eos dicitur: Qui praedicas non furandum, furaris; qui dicis non moechandum, moecharis; et qui abominaris idola, sacrilegium committis, pretiosa vasa de templo Dei, id est, verae fidei margaritas de Scripturis sanctis furantes. Per quos et nomen Dei blasphematur inter gentes, dum casta et honesta Ecclesiae Dei dogmata corruptis ac turpibus maculant haereticae pravitatis erroribus.

Circumcisio quidem prodest, si legem custodias. In [Col. 0029D] Genesi scriptum primo de circumcisione mandatum, cum responsa darentur ad Abraham, hoc modo: Et dixit Dominus ad Abraham: Tu autem testamentum meum servabis, et omne genus tuum post te in generationes tuas; et hoc est testamentum quod disposui inter me et vos: Circumcidetur omne masculinum vestrum, et circumcidetis carnem praeputii vestri, et erit in signo testamenti inter me et vos; et puer octavo die circumcidetur in vobis; omnis masculus in generationibus vestris, vernaculus et pecunia emptus, ab omnibus filiis alienigenarum, et qui non est ex semine tuo, circumcidetur: et erit testamentum meum super carnem vestram. Masculus, qui non fuerit circumcisus in carne praeputii sui die octava, exterminabitur [Col. 0030A] ille de genere suo, quia testamentum Dei dissipavit (Gen. XVII). Non nos tamen latere debet quod in aliis exemplaribus non habemus positum, octava die. Item in Levitico scriptum est: Et locutus est Dominus ad Moysen dicens: Loquere filiis Israel, et dices ad eos: Mulier quaecunque susceperit semen, et pepererit masculum, immunda erit septem diebus secundum dies purgationis ejus immunda erit, et die octava circumcidetur caro praeputii ejus, et triginta diebus sedebit in sanguine suo immunda. Nec dubitari de hoc potest quod non solum semen Abrahae et vernaculus servus domi genitus, praecepto gentis illius, et pecunia emptus ab alienigenis circumcidebatur, sed quicunque cum Judaeis judaice pascha fecerat, circumcidi debebat. Hactenus nobis de circumcisione [Col. 0030B] carnali pro viribus dictum sit. Age jam secundum eam quae dicit quia lex spiritualis est, quid etiam allegoricis legibus de ea sentiendum sit videamus. Circumcisio quidem prodest, si legem observes: si autem praevaricator legis sis, etc. Circumcisio est ex genitali membro, per quod successio humani generis et carnalis propago ministratur, amputare aliquam partem: per hoc ergo judicari figuraliter reor, amputandum esse ab anima, si qua illi ex consortio carnis adhaeret impuritas, si qui eam libidinis malesuadae sensus obtexit. Quid autem esset absurdi, si ad discretionem caeterarum gentium, populus qui sub lege Dei instituebatur, proprium aliquod gestaret insigne. Et si necessaria visa est partis alicujus amputatio, quid tam conveniens fuit, [Col. 0030C] quam eam invenire quae videbatur obscena, et illa auferre, quorum diminutio nihil ad officium corporis impediret? Quod vero quidam dicunt, quia si necessaria non erat pars illa membri, fieri a creatore non debuit: si autem necessaria facta est, non debet auferri, interrogemus eos et nos, si necessariam dicunt filiorum procreationem. Necessariam sine dubio respondebunt. Erunt ergo culpabiles, qui continentiae et virginitatis obtentu, necessaria naturae non ministrant, et erunt cogendi ad nuptias omnes qui secundum Evangelii leges semetipsos castraverunt propter regnum Dei. In summa vero dicendum est, quod sicut multa necessaria erant baptismata ante baptismum Christi; et multae purificationes, antequam purificatio per Spiritum sanctum [Col. 0030D] fieret; et multae hostiae, antequam una hostia, agnus immaculatus, semetipsum patri offerret hostiam Christus: ita etiam multis circumcisionibus opus fuit, usquequo una in Christo circumcisio omnibus traderetur; et multorum sanguinis effusio praecessit, usquequo per unius sanguinem omnium redemptio fieret. Quod autem octava die circumcisio dabatur, illud designari arbitror quod praesenti quidem saeculo septimana deputata est. Octavus autem dies futuri saeculi mysterium tenet; illorum ergo est circumcisio spiritualis, qui futuro saeculo militant in quo neque nubent, neque nubentur, et quorum in terris ambulantium in coelis est conversatio. Sciendum est secundum allegoriam duo genera esse circumcisionum: [Col. 0031A] cordis circumcisio est, nihil sordidum, nihil indignum sentire de fide; carnis circumcisio est, nihil immundum, nihil contaminatum in opere gestisque committere, secundum Ezechielem qui dicit: Omnis filius alienigena incircumcisus corde, et incircumcisus carne, non intrabit in sancta mea (Ezech. XLIV). Jeremias ait: Ecce circumcisae sunt aures vestrae (Jerem. VI), hoc est, ne recipiant obtrectationem. Hoc autem modo et incircumcisus labiis dicitur, qui non circumciderit blasphemiam, scurrilitatem, turpiloquium de ore suo, qui non posuerit custodiam ori suo, et ostium circumstantiae labiis suis, qui non etiam a verbo otioso circumciderit os suum. Incircumcisus praeputio carnis suae dicitur is qui erga naturalem coitum immoderatius et intemperantius [Col. 0031B] effluit. Jesus filius Nave, ex praecepto Domini filios Israel secundo circumcidisse cultris saxeis memoratur, quod utique quantum ad litteram spectat, impossibile factu videtur; semel enim circumcisus in carne praeputii, quid invenire possit secundo circumcisio quod auferret? Sed hanc difficultatem melius quidam explanat dicens: Verum de circumcisione quia sermo est libet inquirere quare Moyses ipse, qui legem circumcisionis patribus a Deo datam et sibi toties inculcatam refert, toto ducatus sui tempore neminem circumcidi voluerit, praeter unum solummodo filium suum Gersam, quem mater Sephora arrepta petra acutissima, ne a Domino feriretur, circumcidit? Si omnes qui in eremo nati sunt a Josue circumcidendos reliquerit, morem [Col. 0031C] videlicet divinitus imperatum, quadringentis et sex annis observatum, annis quadraginta continuis intermittens, nequaquam hoc frustra, sed magno mysterio hoc factum crediderim. Moyses enim circumcisionem praedicat, sed Josue perficit. Quia lex per Moysen data est, gratia autem et veritas per Jesum Christum facta est, nihilque proderit littera jubens, nisi adfuerit gratia juvans. Omnibus itaque nostris gratia Salvatoris vitiis tunc in nobis completur, quod in Jesu Nave scriptum est: Hodie a vobis abstulit opprobrium Aegypti. Opprobria namque Aegypti secum fert is qui in Ecclesia positus et sub Jesu duce militans, Aegyptios mores et motus animi barbaros non amputat. Circumcisio quidem prodest, si legem observes. Quae sit circumcisio quam prodesse [Col. 0031D] dicit, vel quae lex custodiatur? Haec, ut opinor, est circumcisio quam prodesse dicit Apostolus, si legem litterae, cujus et circumcisionem [circumcisio est] in carne, non recipit, sed legem spiritus, secundum quam circumciditur corde. Littera enim occidit, spiritus autem vivificat (II Cor. III), quia et lex Dei non refertur atramento scripta, sed digito Dei, qui est spiritus ejus, et non in tabulis lapideis, sed in tabulis cordis. Verum potest nobis objici, quod si ista circumcisio non alia intelligitur quam animi purgatio et abjectio vitiorum, quomodo addit adhuc, ita prodesse hujusmodi circumcisionem, si legem custodias, cum haec ipsa circumcisio, nisi ex legis observantia fieri non videatur? Sed intuere, ne forte [Col. 0032A] abscindere vitia et cessare a malis circumcisionem significet: agereque quae bona sunt et efficere quae perfecta sunt, custodire sit legem; neque enim in eo perfectio est si cessetur a malo, sed in eo si agantur bona, juxta Psalmographum, qui ait: Declina a malo, et fac bonum (Psal. XXXVI). Verum considera si possit hoc in loco et ille intellectus admitti, ut dicatur etiam post adventum Christi carnalis circumcisio, quae ex lege observabatur, prodesse aliquid custodientibus legem, secundum hoc quod initio fidei nostrae adhuc a credentibus observabatur, ut in Actibus apostolorum docetur, vel Petrus in discretione ciborum, vel Paulus in sacrificiis purgationis fecisse. Sed illud attendendum est quod ad Galatas scribens, ait: Si circumcidamini, Christus [Col. 0032B] vobis nihil proderit (Galat. V). Quod ita est intelligendum, quod nihil prodest circumcisio his qui ex ea putant aliquid justificationis assumi, prodest autem his qui putant sibi ad Christum veniendum non esse si eis circumcidere filios vitaretur. Erant enim nonnulli in initiis qui circumcisionem velut insigne vernaculum gentis suae nimio amore servarent, et impediri videbantur a fide, si hoc eis vitaretur quo carere non poterant. Circumcisio quidem prodest. Potest dici e contra: Si prodest, cur praetermittitur? Sed prodest, si legem custodias; tenenda igitur circumcisio est, et ut possit prodesse, servanda est lex. Circumcisionem pro genere posuit Abraham, quia ex Abraham circumcisio: hoc enim ait, ut doceat tunc prodesse generi Abraham, si lex servetur, [Col. 0032C] id est, si in Christo credatur, qui promissus est Abrahae: si autem quis non credit in Christum, transgressor est legis.

Si autem praevaricator legis sis, circumcisio tua praeputium facta est. Hoc est, gentili similis factus es, non credens in eum qui signo circumcisionis filius promissus est Abrahae. Illud observandum est, quod cum dixisset, circumcisio quidem prodest, si legem custodias, non addit: Si autem non custodias, sicut consequens videatur; sed ait: Si autem praevaricator sis legis. In quo aliud ostendit esse non custodire legem, aliud praevaricari legem, nam et Paulus ipse non semper legem custodit, nunquam tamen praevaricator est legis. Custodit ergo legem is qui secundum litteram custodit; et is praevaricatur eam, [Col. 0032D] qui spiritalem ejus non tenet sensum. Si, ergo inquit, praevaricator sis legis, non agendo quae bona sunt, circumcisio tua praeputium facta est, dum et hoc tibi, quod abstinere a malo visus es, opera fidei et justitiae non agenti, ad infidelitatem reputatur. Neque enim possibile est alicui carnalem circumcisionem rursus in praeputium verti, cum utique abscisa caro praeputii ultra redire non possit. Dignum est ergo et evidenter intelligitur, quod continentia mali operis quae per circumcisionem significatur, si opera fidei non habeat, ad immunditiam reputetur.

Si igitur praeputium justitias legis custodiat, nonne praeputium illius in circumcisionem reputabitur? Justitia moralis loco est legis. Lex enim generale vocabulum: [Col. 0033A] justitia vero legis pars est. Continet enim lex justitias, et judicia, et mandata, et justificationes, aliasque quam plurimas species. Et bene addit legem perficiens: ille enim qui secundum litteram vivit, custodire dicitur legem; iste autem qui secundum spiritum, perficere: custodit autem legem carnalis Judaeus, perficit autem spiritualis, et qui in occulto Judaeus est. Et judicabit te, quae ex natura est. Credens gentilis, duce natura in Christum, condemnabit Judaeum, cui lex promiserat Christum, et adventum Dei credere noluit. Qui per litteram et circumcisionem praevaricator legis es. Sive dum litterae circumcisionem sectaris, circumcisionem spiritus accipere dedignaris: sive non sequendo quod lex dixit, hoc est, ut Christo credens veram circumcisionem [Col. 0033B] acciperes cordis, de qua scriptum in lege: In novissimis diebus circumcidet Deus cor tuum, et seminis tui, ad Dominum Deum tuum amandum (Deut. XXX). Et iterum: Circumcidite vos Deo vestro (Deut. X). Et Jeremias: Circumcidite praeputium cordis vestri (Jerem. IV). Item Moyses ait: Circumcidetis duritiam cordis vestri. Circumcidere cor, sublata nebula ignorantiae, agnoscere est auctorem. Quod autem in tali membro circumcidebantur, haec causa est prima, ne aliud membrum aut debile fieret, aut turpe, quod publice videretur; item propter gratiae promissionem, in qua erat per castitatem placendum. Cui laus non ex hominibus. Hoc est, qui non possunt inspicere spiritualem circumcisionem. Quid ergo amplius Judaeo? Videtur sermo apostolicus in [Col. 0033C] dialecticam incurrisse rationem; neque hoc mirandum: nam, ut beatus Hieronymus ait, quidquid in saeculo dogmatum perversorum est, quidquid ad terrenam scientiam pertinet, et putatur esse robustum, hoc dialectica arte subvertitur, et instar incendii in cineres favillasque dissolvitur, ut probetur nihili, quod putabatur esse fortissimum. Est autem dialectica cognomento logica, quae disputationibus subtilissimis ac brevibus, vera sequestrat a falsis, cujus disciplinae veracissimis disputationibus saepe Apostolus proponit, assumit, confirmat atque concludit, quae species proprie artis dialecticae atque rhetoricae sunt. Sed dicit aliquis: Nec partes ipsae syllogismorum, nec nomina schematum, nec alia hujuscemodi ullatenus inveniuntur in Apostolo. Inveniuntur [Col. 0033D] plane, non efflatione verborum, sed in virtute sensuum. Sicut enim vina in vitibus, messes in semine, frondes in radicibus, nucleos contemplamur in nucibus, sic et de profundissima abysso, deliciosus piscis attingitur, qui ante captionem suam humanis oculis non apparet. Merito ergo dicimus esse, quod nihilominus in virtute sentimus.



CAPUT III.

Quid ergo amplius Judaeo est? Quantum igitur datur intelligi, in hac apostolica dissertione duae species principaliter eminent, quae Graece et , Latine percunctatio et responsio appellantur: quidem in eo quod proponit, dicens: Quid ergo Judaeo amplius est, aut quae utilitas circumcisionis? [Col. 0034A] Dehinc tertio loco objectionem, quae ab adversario praecedenti responsioni objici poterat, per peusin proponit, perque apocrisin mira brevitate refutat, dicens: Absit. Cujus brevissimae responsionis, invincibilem confirmationem subintulit, dicens: Est enim Deus verax, omnis autem homo mendax. Sed ut ipsa confirmatio robustissima videretur, Davidicam subjunxit sententiam, sicut scriptum est: Ut justificeris in sermonibus tuis (Psal. L). Et haec quidem quantum ad ordinem sententiarum. Apostolicae disputationis profundius interiores medullas perscrutanti, non in prolatione verborum, sed in virtute sensuum duo principalia syllogismorum genera, cathegoricus videlicet, atque hypotheticus syllogismus, quasi duo deliciosi pisces, sponte sese [Col. 0034B] mentis obtutibus offerunt. Itaque cathegoricum syllogismum hoc modo conteximus: Omnis veracis fidem nullius incredulitas evacuabit; Deus autem verax est: Dei igitur fidem nullius incredulitas evacuabit. Vel hoc modo: Absit, ut omnis veracis fidem aliquorum incredulitas evacuet; Deus autem verax est: absit itaque ut Dei fidem aliquorum incredulitas evacuet. Item hypothetici syllogismi nexilitas hoc ordine contexatur: Si Deus verax est, aliquorum incredulitas fidem Dei non evacuabit. Non est itaque dubitandum quod in apostolicis dictis, velut in profundissima abysso disputatoriae disciplinae, tales suavissimi pisces tranare non desinant, quos amatores sapientiae gratissimae mentis hamo capiunt. O mirabilis profunditas! O mellea fluenta, [Col. 0034C] Hyblaeo nectare dulciora! O novum saporem ex paradisiacis fontibus coelestis Hierosolymae terrigenis allatum! O lac parvulorum, solidum sapientium cibum, medelam aegrorum, mensamque refertam omni copia bonorum! His praegustatis, nunc ad singula exponenda recurramus

In hoc Paulus velut arbiter quidam inter Judaeos residens et Graecos, id est, inter eos qui de gentibus credunt, sive de promissionibus memorat, sive de poenis, ad utrumque populum dividit verbum. Verbi gratia, cum dicit: His autem qui ex contentione sunt, qui diffidunt veritati; credentibus autem iniquitati, ira, et indignatio, tribulatio, et angustia, in omnem animam hominis operantis malum, Judaei primum et Graeci. De [Col. 0034D] promissionibus vero subjungit: Gloria autem et honor et pax, omni operanti bonum, Judaeo primum et Graeco. Rursus de gentibus dicere videtur: Quicunque enim sine lege peccaverunt, sine lege peribunt. Et iterum de circumcisis: Et quicunque in lege peccaverunt, per legem judicabuntur. Rursus vero gentes elevans, dicit: Cum enim gentes, quae legem non habent, naturaliter quae legis sunt faciunt, hujusmodi legem non habentes ipsi sibi sunt lex, qui ostendunt opus legis scriptum in cordibus, etc. Et ne videatur nimius esse in increpationibus Judaeorum dicit: Circumcisio prodest, si legem custodiat. Sed iterum ne erigat eos qui nimium in circumcisione gloriantur: addidit: Si autem praevaricator legis, circumcisio tua [Col. 0035A] praeputium facta est. Ut autem paululum eorum qui ex gentibus credunt, animos allevaret, subjungit: Si autem praeputium justitias legis custodiat, nonne praeputium illius in circumcisionem reputabitur? Atque gentes, si legem perfectius servarent, meliores effici Judaeis, dicit: Et judicabit id quod ex natura est praeputium, legem perficiens, te, qui per litteram et circumcisionem praevaricator legis es. Verum quoniam sciebat multas in lege et prophetis repromissiones, quae ad Judaeos fieri videntur, ne possent desperare gentes, tanquam qui nihil in conscriptis repromissionibus habeant, docet eos quod secundum mysticam rationem etiam ipsi Judaei sint, et habeant circumcisionem: ideo dicit: Non enim qui in manifesto Judaeus est, etc. Rursum velut querelis eorum [Col. 0035B] qui ex circumcisione sunt, occurrens, proponit sibi ipsi haec quae in praesenti capitulo continentur, dicens: Quid ergo amplius est Judaeo? Si ergo, inquit, is qui in manifesto Judaeus est, et quae manifeste in carne est circumcisio, non reputabitur, sed qui in occulto Judaeus est: et circumcisio cordis, quae fit spiritu, ipsa est vera circumcisio, dices mihi, quid amplius est in his Judaeus, qui hac appellatione censentur? vel quae in corruptibili circumcisione habetur utilitas? ac ut videatur inter utrumque populum justus arbiter residere, pronuntiat quid amplius habeat Judaeus, et ea quae in carne est circumcisio: dicit eos habere amplius multum per omnem modum. Quid autem multo sit amplius, subjungitur. Primo igitur, quia credita sunt illis eloquia Dei. Quid hoc? nonne [Col. 0035C] et gentibus nunc creduntur eloquia? Sed illis, ait, primo sunt credita. Require tamen quid est quod dicitur, primum eis credita sunt eloquia Dei, utrumne de litteris hoc dicat et libris, an de sensu intelligentiae legis? Considerandum est quia non dixit: litteras esse creditas, sed eloquia Dei: via vobis datur intelligendi, quia his qui legunt, et non intelligunt, et non credunt, littera sola sit credita, illa de qua dicit Apostolus: Littera occidit. Eloquia autem illis sunt credita, qui intelligentes, et credentes his quae Moyses scripsit, credunt, et Christo, sicut Dominus dixit: Quia si crederetis Moysi, crederetis forsitan et mihi (Joan. V). An et ipsis, qui ex gentibus veniunt ad Christum, est ubi habeant aliquod amplius? Audi Dominum dicentem ad centurionem ex gentibus [Col. 0035D] credentem: Amen dico vobis, nec in Israel tantam fidem inveni (Matth. VIII). Vide ergo ubi venitur ad fidem, quanto amplius habeant gentes? Quanquam sunt, quae ad honorem et meritum pertinent seminis Abrahae: hoc tamen solum aperte memorat Apostolus, quia maxime laudis eorum, est, ut legem, per quam discerent rectum a perverso distinguere, digni judicarentur accipere.

Quid enim, si quidam eorum non crediderunt, nunquid incredulitas eorum fidem Dei evacuabit? Non, inquit, quia quidam eorum credere noluerunt quae promisit Deus filiis Abrahae, idcirco praejudicabitur caeteris Judaeis credentibus ne digni judicentur accipere quod promisit Deus. Absit. Quippe cum sic facta [Col. 0036A] est promissio, ut credentibus proficeret. Ubi Apostolus infit, absit, ibi breviter commendatur veritas. Fidem Dei. Hoc est, fidem promissorum Abrahae, cui dictum est: Quia in semine tuo benedicentur omnes tribus terrae (Gen. XXII). Est enim Deus verax, omnis autem homo mendax, sicut scriptum est. Quia ergo omni homo mendax, propterea Judaeorum quidam, ut homines mendaces, non crediderunt. Fiat autem Deus verax. Ita enim in Graecis exemplaribus invenitur. Omnis homo mendax. Igitur Paulus et David, qui homines erant, mendaces fuerunt, falsumque erit quod dixerunt? Hos ergo ad quos sermo Dei fit Dominus in Evangelio non homines, sed deos pronuntiat. Quia ergo et ad David, tanquam prophetam, et ad Paulum, tanquam apostolum sermo Dei factus [Col. 0036B] est, sine dubio non erant homines, sed dii. Quomodo autem dicit, tibi soli peccavi, cum utique et in ipsum Uriam peccavit, et in propinquos ejus, sed et in ipsam Bersabee, atque omnem domum ejus, cum intulisset maculam, videlicet adulterii? Ideo tibi soli peccavi, et malum coram te feci, quia caeteri omnes, ut pote animales homines, me qui spiritualis sum, etiam si erravi, dijudicare non possunt, quia spiritualis judicat omnia, ipse a nemine judicatur (I Cor. II). Sed quia addit Paulus spiritualis, et dicit: Qui autem judicat me, Dominus est, hoc sciens et David, quia solus Dominus est, qui spiritualem dijudicat, idcirco dicit: Tibi soli peccavi, a quo solo possum dijudicari: Nam humana dies dijudicare non potest spiritualem. Sed quod sequitur ad hunc respicit sensum. [Col. 0036C] Ut justificeris in sermonibus tuis, et vincas cum judicaris. Judicatur namque Deus in disputationibus sapientium, dum alii hoc modo, alii alio modo, et diverse sentiunt de Deo. Ipse ergo vincit eos qui de se judicant, cum errantibus cunctis de se, quomodo vel qualiter credendus ac venerandus sit, revelat ipse sententiam. Est enim Deus verax. In Job hujus est exemplum: Deus itaque est verax, apud quem quod factum est immutabile perseverat, sicut dicit: Ego sum, et non immutor: Hominis est enim falli, quem tempora et causae faciunt esse mutabilem, per id quod praesentiam Dei non habeat. Omnem autem hominem mendacem dicit, et verum dicit; natura enim, quae fallitur, non absurde dicitur mendax. Aliquando itaque studio, aliquando errore mendax dicitur. [Col. 0036D] Ut justificeris in sermonibus tuis. Deum justum in promissis et verbis suis propheticus sermo testatur, nec aliquorum perfidia fidem ejus minui, sed dando vincere, quod perfidi non credentes negant eum daturum. Dabit ergo quod judicatur non daturus, ut vincat, faciendo quod negatur facturus. Aliter tibi soli peccavi, cogitando videlicet flagitiosum facinus perpetrare. Tibi itaque perverse cogitando soli peccavi, qui solus secretas hominum cogitationes nosti. Sequitur: Et malum coram te feci. Duplex facinus in opere perpetrando, adulterium scilicet atque homicidium. In quo notandum quod non ait: Et malum coram te solo feci: quippe cum illud adulterium, et homicidium, etiam coram hominibus factum [Col. 0037A] est. Hoc testimonium pars adversa ita proposuit, quasi dixerit David: Propterea ego peccavi ut tu justus appareas me judicando. Sed verus sensus sic se habet: quia promiserat se Deus sine personarum acceptione in peccantibus vindicare, quidam ejus patientiam mendacium judicabant. Cum judicatur ergo, vincit, quando eorum facta punit, in quibus nemo putaverat vindicari. Si enim injustitia nostra justitiam Dei commendat, quid dicemus? Venientem e latere quaestionem, more suo proponit et solvit. Aliquando etiam ad cohaerentem disputationem transit, et juxta morem suum, quidquid alius objicere potest, antequam objiciatur, edisserit. Quidam enim superiorem prophetiae sententiam ita perverse interpretabantur, quasi David dixerit: Propterea ego [Col. 0037B] peccavi ut tua, o Deus, justitia, dum meae iniquitati collata fuerit, magis clarescat. Ad gloriam itaque justitiae tuae mea proficit injustitia. Quem sensum Apostolus arte dialectica subvertit. Injustus videbitur Deus, qui iram hominibus inferat, cum per hominum injustitiam suam [justitiam] videat approbari.

Si nostra. Hoc est hominum injustitia. Justitiam Dei commendat. Non utique poena digni homines videbuntur, per quos justitia Dei probabilior videtur et clarior. Ubi mihi hypothetici syllogismi formula elucescit, ut sit ita ordinata nexilitas syllogismi: Si injustitia nostra justitiam Dei commendat, iniquus est Deus qui infert iram. Absit autem ut iniquus sit Deus qui infert iram; non igitur injustitia nostra Dei justitiam commendat, hoc est, quasi indigeret [Col. 0037C] Deus nostra injustitia: non quod ipsi hoc dicerent sed quod ex illorum perversitate consequenter infertur. Secundum hominem dico. Ut iniquus Deus dicatur, non secundum Deum neque secundum Dei sapientiam illud dicitur, sed secundum hominem; et secundum hoc quod dicitur: Omnis homo mendax. Absit autem, inquit, ut hoc ita recipiamus, iniquum videri Deum qui infert iram adversum homines: quomodo enim justus putabitur, qui judicat mundum, cum ipso nomine judicis ostendatur nihil sine judicio facere? Ubi enim judicium est, constat esse justitiam. A justitia namque et judex et judicium nominantur. Item: Si autem iniquitas nostra Dei justitiam commendat, quid dicemus? Hoc juxta sensum prophetae David subjecit Apostolus: David [Col. 0037D] enim quando peccaverat causa Uriae Cethaei, sciens quod promissio peccantibus dari non potest, exorat ut justificatio verborum Dei vincat judicium, quo judicantur ii qui peccant, et poenitentem reformat sanctificans, ut det eis quod justis se daturum promisit. Ac propter hoc subjecit: Si enim injustitia nostra justitiam Dei commendat, quid dicemus? Id est, si quia nos peccatores sumus, Deus justificatur, iniquus erit si vindicet: Absit, ait, secundum hominem dico, hoc est, hic sensus homini convenit, non Deo: quia non cadit in Deum ut iniquus sit, sed in hominem: nam si injustitia nostra ei proficeret, sine dubio iniquus esset si damnaret peccantes: quia injustitia nostra Deum facit injustum, si peccantibus [Col. 0038A] nobis det quod promisit sanctis, dicens: Quia quamvis peccatores sumus, reformamur tamen per poenitentiam, ut non jam peccatores, sed abluti promissionem accipere mereamur. Non ergo hic sensus est in verbis prophetae David, cum dicit: Tibi soli peccavi, etc. Quia malorum hominum prava interpretatione asseritur, ut peccata hominum, et mali actus Dei justificationi proficiant, et per mala nostra illum justum ostendant. Sed hoc absit: non enim vult nos peccare: ideoque justus est si infert iram. Sequitur. Alioqui. Hoc est, quod si aliter, id est, si iniquitas a Deo non abest. Quomodo judicabit Deus hunc mundum. In hoc loco, mundum, homines qui in hoc mundo sunt, dicit. Iterum mihi syllogistica connexio in hoc loco arridet, sic: Si, Deus iniquus est, non judicabit [Col. 0038B] hunc mundum: atqui Deus judicabit hunc mundum non igitur Deus iniquus est. Si enim veritas Dei in meo mendacio abundavit in gloriam ipsius, quid adhuc et ego tanquam peccator judicor? Item hypothetici syllogismi formula hac in parte resplendet, ut sit hoc modo nexillis ratiocinatio: Si veritas Dei in meo mendacio abundavit in gloriam ipsius, quid adhuc ego tanquam peccator judicor: atqui ego tanquam peccator judicor, non itaque veritas Dei in meo mendacio abundavit in gloriam ipsius. Sed in superficie apostolicae assertionis enthymemata, hoc est, imperfecti syllogismi apparent: in profunditate vero sensuum plena vis syllogismorum latet: sic enim vina in vitibus, nucleos contemplamur in nucibus. Et non, sicut blasphemamur. Utquid me ita [Col. 0038C] Deus judicat quasi peccantem, et non potius me judicat quasi ad gloriam ipsius recte agentem? Sicut quidam aiunt nos dicere. Quod quanto majora mala faciamus, tanto majora bona recipiemus hoc est, unde quaestionem sibi fecit Apostolus: a perversis enim hoc opponebatur, quasi hic esset sensus praedicantium remissionem peccatorum, ut facerent mala, et venirent bona: hoc est, peccarent, ut remittendo illis Deus videretur bonus, secundum quod supradictum est, quod blasphemiam appellat. Hoc autem fortassis ideo dicebant quia non intellexerunt quod Apostolus dicebat: Ubi abundavit peccatum, superabundavit gratia. Quorum damnatio justa est. Horum qui aemulatione invidi istud de nobis interpretantur, damnatio justa est. Quid ergo amplius praecellimus [Col. 0038D] eos? Adhaeret ista sententia superiori, qua ait: Quid ergo amplius est Judaeo? Nos itaque qui sumus Judaei peccatores, in quo amplius praecellimus gentes? quamvis nobis sint credita eloquia Dei, quibus praevaricatores legis esse convincimur: Non enim ipsa salvant, sed reos convincunt. Ergo reddita ratione quod lex contempta non prosit, et quod carnalis circumcisionis praerogativa, multis operibus freta, vana sit, quasi interrogat quid amplius habeat Judaeus ex cujus persona respondetur. Multum per omnem modum. Nam si ipsius Apostoli sensus est, multum per omnem modum, quomodo postea contravenit dicens: Si autem iniquitas nostra Dei justitiam commendat, quid dicemus? Postremo, quomodo Judaeos nihil amplius [Col. 0039A] habere confirmat, si hic multum habere commemorat? Causati enim sumus. Hoc est, certis causis ostendimus. In hac Epistola Paulus velut arbiter quidam inter Judaeos et gentes residet. Probavit ergo, Graecos quidem, id est gentiles, esse sub peccato cum ait: Dicentes enim se sapientes, stulti facti sunt, et mutaverunt gloriam incorruptibilis Dei, etc. Judaeos vero, cum dicit: Si autem tu Judaeus cognominaris, et requiescis in lege, etc. Sicut scriptum est quia non est justus quisquam, etc. Hi octo versus neque apud Hebraeos, neque apud quemquam reperiuntur interpretum, neque apud ipsos qui LXX editionem habent vulgatam: et quaeritur a quibusdam cur Apostolus ad Romanos horum facit memoriam; nescientibus de diversis Scripturarum locis, et maxime [Col. 0039B] Psalmorum hos esse textus, et apostolum Paulum in divinis Scripturis eruditissimum, quod volebat exprimere, hinc inde singulos vel binos versiculos texuisse: sicut omnis pene ad Romanos Epistola de veteri structa est Instrumento, sic et hoc testimonium de Psalmis et Isaia contextum est. Nam duo primi versus: Sepulcrum patens est guttur eorum: Linguis suis dolose agebant quinti psalmi sunt. Illud autem quod sequitur: Venenum aspidum sub labiis eorum, CXXXIX psalmi est. Rursumque quod dicitur: Quorum os maledictione et amaritudine plenum est, de nono psalmo sumptum est. Tres autem versiculos qui sequuntur: Veloces pedes eorum, usque, non cognoverunt, in Isaia propheta reperi. Ultimus autem versus, id est octavus, Non est timor Dei ante oculos [Col. 0039C] eorum, in XXXV psalmi principio est. Illud etiam necessario ducimus admonendum, quod in nonnullis exemplaribus ea quae subsequuntur, ex integro inveniuntur posita. In Graecis autem pene omnibus non amplius in XIII psalmo quam usque ad illum versiculum scriptum est: Non est qui faciat bonum, non est usque ad unum. Sed quod dixit Apostolus, quia non est justus quisquam, non est intelligens, non est requirens Deum, non eisdem sermonibus invenietur in psalmo, sed alii permutantur, alii assumuntur, alii relinquuntur, diligentius puto inchoari apostolicam auctoritatem, ut cum Scripturae testimoniis utendum fuerit, sensum magis ex ea quam verba capiamus: hoc etenim in Evangeliis factum frequenter invenies. In tertio decimo igitur psalmo ita scriptum [Col. 0039D] est: Dominus de coelo prospexit super filios hominum, ut videret si est intelligens, aut requirens Deum. Et videtur idem sensus servari etiam in eo quod Apostolus posuit: Non est intelligens, non est requirens Deum. Et quod dixerit: Non est justus quisquam, puto, ex eo sumpserit ubi scriptum est: Non est qui faciat bonum, non est usque ad unum. In quo etiam si sermo videtur converti, sensus tamen unus servatur. Non est justus quisquam. Ac si diceret: Non est qui faciat bonum, qui idem sensus est, licet dissimilia verba sint. Explanari autem potest quod dixit: Non est justus quisquam, vel quod ait: Non justificabitur in conspectu ejus omnis vivens, quia donec quis vivit in corpore isto, plene justificari [Col. 0040A] non potest: sed cum exierit de corpore, et de vitae hujus agone discesserit. Unde Ecclesiastes ait (cap. IV): Et laudavi omnes defunctos qui mortui sunt magis quam vivos qui adhuc vivunt, sed melior super utrosque qui nondum natus est, quia quicunque minor est in regno Dei, major est eo, qui in corpore est.

Non est intelligens, non est requirens Deum. Quia non intelligit, non requirit; sive ideo non intelligit, quia non requirit, Deus autem quaeritur, cum ejus voluntas inquiritur. Omnes declinaverunt. Non dicitur declinasse, nisi is qui aliquando in via recta stetit, naturae rationalis opus a Deo factum est, sed qui ab hac ad laevum peccati iter detorsit, merito nunc dicitur declinasse, sicut Adam de [Col. 0040B] paradisi via recta ad pravas semitas declinavit. Simul. Hoc est Judaei et gentes. Inutiles. Qui inutilia sectantur. Non est qui faciat bonum. Si non est qui faciat bonum, quomodo inferius arguit plebem suam devorantes, et inopum consilium considerantes, plebs enim Dei non erat, si bonum non faciebat. Non est enim qui faciat bonum, hoc est perfectum et integrum bonum. Si autem requiramus qui sit vere bonus, is qui dicit: Ego sum Pastor bonus (Joan. X). Usque ad unum. Vel cum ipso uno potest intelligi, ut nullus hominum excipiatur, vel praeter unum, ut accipiatur Dominus Christus, sicut dicimus: Iste ager usque ad mare est, non utique simul computamus et mare. Sepulcrum patens est guttur eorum. Patens autem sepulcrum dicuntur hi qui immunditias [Col. 0040C] suas in propatulo habent. Vel sepulcrum patens est guttur eorum, hoc est, fetore doctrinae et adulationis suae contaminans et interficiens audientes. Ideo enim sepulcrum diligenter clauditur, ne adhuc viventibus exhalationis suae generet pestem. Linguis suis dolose agebant. Dolus est, cum aliud quis lingua loquitur et aliud corde volutat. Venenum aspidum. Sicut morsu serpentis venenum corpus interimit, ita morsus verbi venenati fraude animum necat: bene addidit aspidum, quia horum serpentium pessimum fertur esse venenum. Sub labiis eorum. Hoc est, in corde. Quorum os maledictione et amaritudine plenum est. Non est unius generis maledictio, quidquid enim malo voto dicitur, maledictum appellatur. Amaritudo est contraria dulcedini verborum Dei, maledictioni amaritudo [Col. 0040D] conjungitur, quia ex iracundiae felle depromitur: per iracundiam enim ac furorem ad maledicendum lingua compellitur. Veloces pedes eorum. Hoc est, impigri ad malum et ad homicidia perpetranda. Pedes hoc loco illos intellige, de quibus dicit Propheta: Mei autem pene moti sunt pedes (Ps. LXXII). Hoc est consilium quo agimus iter vitae. Ad effundendum sanguinem. Sicut homicida dicitur ille qui corpus ab anima separat, per quam vivificatur; ita etiam verissime vivus ille homicida dicendus est, qui animam a vera vita separat, quod est Deus. Contritio et infelicitas in viis eorum. Illam dicit contritionem, qua peccatores conterere jugum Domini dicuntur, et projicere a cervicibus suis. Infelicitas, qua [Col. 0041A] miser homo effectus est, etiam infelix, qui cum in honore esset non intellexit, comparatus est jumentis, et similis factus est illis. Et viam pacis non cognoverunt, non est timor Dei ante oculos eorum. In timore Dei omnia conclusit; qui si Dei timorem semper ante oculos habuissent, non utique deliquissent: neque enim audet servus peccare praesente domino; neque quia dicit: Omnes declinaverunt, totam penitus plebem significat, sed hanc partem plebis in qua omnes mali se condiderant: semper enim duo populi sunt in una plebe. Scimus autem quoniam quaecunque lex loquitur, his qui in lege sunt, loquitur. Ne dicerent Judaei haec in psalmo de gentibus tantum dicta, ostendit quae in lege dicta sunt, his qui in lege sunt, dici. Quaeritur sane quomodo Judaei dixerint [Col. 0041B] non esse Deum, ut in fronte ipsius psalmi legitur: Dixit insipiens in corde suo, Non est Deus (Ps. XIII), non utique verbo, sed opere: nam quem confitentur se nosse, factis autem negant. Illud autem attendendum quia psalmi sint supplementum legis: idcirco psalmorum testimoniis, quasi auctoritate legali, ad eos confutandos utitur. Ut omne os obstruatur. Non solum gentium, sed et Judaeorum, dum non habent unde se glorientur. Et subditus fiat omnis mundus Deo. Dum omnes indigent misericordia Dei, tam Judaei, quam Graeci. Aut subditus sit omnis mundus Deo, humili scilicet confessione peccatorum. Quia non justificabitur ex operibus legis omnis caro coram ipso. Opera legis, dicit circumcisionem, et sabbatum, et caeteras caeremonias, quae non tam ad justitiam, [Col. 0041C] quam ad carnis laetitiam pertinebant: quia per fidem decrevit Deus justificare homines, non per legem: si qui enim in veteri lege justi erant, non nisi per gratiam justificati sunt. Omnem carnem, omnem hominem dixit, ut est illud: Et videbit omnis caro salutare Dei (Luc. III). Sed et hoc quod addidit, coram ipso, non otiose accipiendum, quia aliud est justificari coram Deo, aliud coram hominibus, hoc est, ad comparationem aliorum hominum, potest qui emendatius vixerit, justus videri; ad comparationem autem Dei, non solum homo non justificabitur, sed sicut Job dicit: Stellae autem non sunt mundae coram ipso (Job. XXV), quae utique coram nobis mundae sunt, hoc est, ad comparationem hominum mundae habentur. Per legem enim cognitio peccati. Non remissio, [Col. 0041D] nec ablatio peccatorum, sed cognitio. Ideo enim per legem quid sit peccatum agnoscitur, quia in oblivionem ierat lex naturae: ante autem legem, leviora quaeque non cognoscebantur esse peccata, id est, quae aliis non nocebant, ut concupiscentia, et ebrietas, et caetera hujusmodi. Sollicite satis haec legenda sunt, ut neque lex ab apostolis improbata videatur, neque eorum liberum arbitrium sit ablatum. Itaque quatuor istos gradus hominis distinguamus: ante legem, sub lege, sub gratia, sub pace. Ante legem, sequitur concupiscentiam carnis; sub lege, trahitur ab ea; sub gratia, nec sequimur eam, nec trahimur ab ea; in pace, nulla est concupiscentia carnis. Ante ergo legem non pugnamus, quia [Col. 0042A] non solum concupiscimus et peccamus, sed etiam approbamus peccata: in lege pugnamus publice, sed vincimur; in gratia pugnamus et vincimus; in pace nulla pugna erit. Joseph in carcerem missus est, licet per calumniam, et pincerna, et pastor Pharaonis causa peccati in carcere trusi sunt, quomodo ergo latebant peccata? Triplex quidem est lex, ita ut prima pars de sacramento divinitatis Dei sit; secunda autem quae congruit legi naturali, quae interdicit: tertia vero lex factorum, id est, sabbata, neomeniae, circumcisio, etc. Haec est ergo lex naturalis, quae per Moysen partim roborata est, partim auctoritatem accepit in vitiis cohibendis: itaque lex Moysi peccatum quidem cognitum fecit, non quod lateret, sicut dixi, sed ostendit peccata quae fiunt, non impune [Col. 0042B] futura apud Deum, hoc ergo est quod lex ostendit. Origenes ait de lege: Sicut ipse justitia est, ex quo omnes justi fiunt, et veritas, et vita, ex qua omnes vivunt; ita et ipse lex est, ex qua omnes in lege sunt: veniet ergo ad judicium, non tanquam qui in lege sit, sed tanquam qui lex sit. Quaerendum utrum justi sub lege sint; ad quod respondendum: Sicut justi Deo subditi sunt, sicutque Deus lex est, ita quoque sancti legi sunt subjecti: caeteri vero Mosaicae legi non subduntur, nam et Apostolus ait: Non est justo lex posita. Nunc autem sine lege justitia Dei manifesta est. Justitia Dei est sanctificatio per fidem, et remissio peccatorum. Sine lege. Sabbati scilicet, et circumcisionis, et neomeniae, et vindictae: non tamen sine sacramento divinitatis Dei, quippe cum [Col. 0042C] justitia Dei de sacramento Dei sit. Testificati per legem et prophetas. Ideo hoc addidit ne indulgentia peccatorum contra legem videatur, quippe quae olim in lege promissa est futura esse per adventum Salvatoris. Ideo autem justitia Dei dicta est, quae videtur esse misericordia, quia de promissione habet originem: et promissio Dei, cum redditur justitia, Dei dicitur. Justitia autem Dei per fidem Jesu Christi in omnes et super omnes qui credunt in eum. In omnes Judaeos et Graecos, quantum ad interiores ipsorum animas pertinet. Et super omnes, hoc est, super corpora lavacro sacro baptismatis. Aliter, in omnes Judaeos, et super omnes, id est, gentes et gentiles populos. Requirendum sane quare in superioribus dixerit Apostolus, Per legem enim manifestatio peccati, [Col. 0042D] nunc sine lege justitia Dei cognita est. Ad quod dicendum, quia omne quod manifestatur lux est. Peccatum, quia lux non est, non manifestatur, sed agnoscitur: idcirco et in superioribus agnitionem peccati aptius dixerit. Omnes enim peccaverunt. Supple originaliter in Adam, et propriae voluntatis praevaricantia. Et egent gloria Dei. Id est, gratia Dei, qui non habent suam gloriam, quia creati sunt. Justificati gratis. Hoc est, sine ullis operibus praecedentibus, per baptismum gratis peccata donavit. Per redemptionem. Qua nos redemit suo sanguine de morte, qui per peccatum venditi fueramus, licet sumus nostris alienati ab eo delictis. Christus autem nos redemit, offerens se pro nobis: permisit enim se [morti], [Col. 0043A] nesciente diabolo; sed quia virtutem ejus [superare] non potuit, omnes quos tenebat, simul cum eo dimisit. Quem proposuit. Id est, disposuit Deus propitium se futurum esse humano generi, si credant in sanguine ejus se esse liberandos. Ad ostensionem justitiae suae. Hoc est, ut promissum suum palam faceret, quo nos a peccatis liberaret, sicut ante promiserat; quod cum implevit, justum se ostendit.

Propositum propitiatorem Deum. Propterea passus est Christus, ut propositum Dei sedaret, quo tandem punire decreverat peccatores. Aliter sciens Deus propositum voluntatis suae, quo censuit peccatoribus subvenire, tam his qui sunt apud superos, quam his qui inferno detinebantur, utrosque diutissime exspectavit, evacuans sententiam qua justum videtur omnes [Col. 0043B] damnari, ut ostenderet nobis quod olim decreverat humanum genus liberare per Christum. In sustentatione. Ad hoc spectans ut tandem nos liberaret. In hoc tempore. Gratiae videlicet Novi Testamenti. Sustentatio Dei est, ubi peccator non statim ut peccat, sed secundum quod ibidem dixit Apostolus, per patientiam Dei adducitur ad poenitentiam. Bene videlicet addit, in hoc tempore, praesentis enim saeculi tempore, in sustentatione Dei, est justitia Dei; futuri vero, in retributione. Certum est in omnibus pene locis, Apostoli sensum ex legis et prophetarum manare thesauris. Inquiramus ergo ubi appellationem propitiatorii invenerit, et unde hoc nomen assumpserit. Memini in Exodo loquentem Dominum ad Moysen, et praecipientem quae oporteret eum facere, [Col. 0043C] primo quidem mandare arcam, et vectes ejus, atque annulos per arcae latera fieri. Post haec Facies, inquit, propitiatorium ex auro puro, duobus cubitis et semis longitudinem ejus, et unum cubitum et semis latitudinem ejus, et facies duo cherubin aurea intertornata, et superpones ea per singula latera propitiatorii, et facies ut duo cherubin sint ex duobus lateribus ejus, extendentia alas suas, et obumbrantia super propitiatorium, et facies contra se super propitiatorium; et impones propitiatorium super arcam, et in arcam mittes testimonia quae dabo, et innotescam tibi; inde et loquar ad te desursum super propitiatorium inter medium duorum cherubin, quae sunt super arcam testamenti, secundum omnia quae praecipiam tibi ad filios Israel (Exod. XXV). Evidenter apparet quod [Col. 0043D] nomen propitiatorii Apostolus in his locis inventum, in suis nunc litteris posuit. Potest autem arca testamenti, sancta ejus caro, in qua beata haec anima collocatur, intelligi, habens in se testimonia Dei, quae intelliguntur Christi. Sed et quod latitudo ejus unum et dimidium cubitum habere memoratur, propheta quidem admirandae ac singularis vocationis describitur, non tamen ex toto in dualem numerum, qui interdum etiam pro immundis ponitur, corruisse: quamvis enim carnem naturae susciperet, ex incontaminata tamen virgine assumpsit, et casta sancti Spiritus operatione: propterea ergo Apostolus de mediatore disserens, evidenter distinctione signavit, dicens: Mediator Dei et hominum, homo Christus [Col. 0044A] Jesus, quo scilicet mediatorem non ad deitatem Christi, sed humanitatem referendum doceret. Longitudo ergo ejus ponitur et latitudo: longitudo illud significat, quod tendit ad Deum Trinitatique sociatur; latitudo, quod inter homines, qui latam spatiosamque viam incedere solent, conversatur: et ideo mediatoris recte nomine nuncupatur, quia, ut dixi, anima haec sancta, media quaedam fuit inter divinitatem Trinitatis et fragilitatem humanitatis: cherubim plenitudo scientiarum, sicut de Christo dicit Apostolus: In quo sunt omnes thesauri sapientiae et scientiae. Sed et illud observa quod non dixit, Cherub unum ex latere dextro, et Cherub aliud ex latere sinistro; sed ait, Cherub unum ex latere hoc, et Cherub aliud ex latere altero, ut ostenderet in illo propitiatorio, hoc est in [Col. 0044B] anima Christi, sinistrum nihil fuisse: facies quoque contra se invicem, super hanc beatam animam: Cherubim vero habere dicitur, per quod consors ei, et consonum a Filio Dei et Spiritu sancto sensus divinitatis infunditur. Quem proposuit Deus, etc. Magis de anima Jesu quam de Deitate dictum sentitur: proposuit enim intelligitur, quasi prius posuit, hoc est, priusquam esset: quod enim est, ponitur; quod nondum est, proponitur: non ergo convenit de eo qui semper erat, id est, de Verbo Dei dici, quod propositus erat, sed de anima ejus.

Ubi est ergo gloriatio tua? Reddita ratione, ad Judaeos loquitur qui agunt sub lege, quod sine causa gloriantur, blandientes sibi de lege, propterea quod sint genus Abrahae, aut quod praecepta Dei receperunt [Col. 0044C] per Moysen. Ubi est ergo gloriatio tua, in qua gloriabaris te operibus meruisse justitiam? per quam legem, subaudis, . Exclusa est. Exclusa est gloriatio Judaica, non per legem operum, sed per legem fidei, quae est in Christo. Ubi est ergo gloriatio tua? tanquam interrogantis sermone dixerat Apostolus, et ad haec ipse respondet: Exclusa est. Et rursum quasi ipse interroget, ait: Per quam legem? Operum? et respondet sibi ipsi:

Non, sed per legem fidei. In praesenti loco duarum legum facit iterum mentionem, et dicit legem operum, et legem fidei. Considera etiam ipse qui legis, utrum ad legem Moysi, et legem naturalem sermo hic debeat inclinari, ad legem litterae, et ad legem spiritus: gloriationem vero talem dicit, qualis erat [Col. 0044D] illa Pharisaei, dicentis: Deus, gratias tibi ago, quia non sum sicut caeteri homines, raptores, injusti, adulteri, sicut publicanus iste. Haec fortassis vere dixit, sed secundum Domini sententiam, morbo jactantiae corruptus, non descendit justificatus e templo. Talis ergo gloriatio, quae veniebat ex operibus legis, excluditur, quae non habet humilitatem crucis Christi, in qua gloriatur, qui dicit: Mihi autem absit gloriari, nisi in cruce Domini nostri Jesu Christi, per quem mihi mundus crucifixus est, et ego mundo. Arbitramur enim justificari hominem per fidem, etc. Sine quibus operibus legis Apostolus justificari hominem per fidem dixisse credendus est? scilicet circumcisionis, et sabbati, et caeterorum hujusmodi, non [Col. 0045A] absque justitiae operibus, de quibus beatus Jacobus dixit: Fides sine operibus mortua est: Hic autem de illo dicit, quia ad Christum veniens, sola, cum credit, fide salvatur. Addendo autem, sine operibus legis, ostendit esse etiam gratiae opera, sine quibus mortua est fides. Quomodo justificatur homo sine operibus legis? Credit aliquis, percipit fidei sacramenta, et mortuus est: defuit illi operandi tempus, plane dicimus justificatum, credentem in eum qui justificat impium: ergo iste justificatus, et operatus non est. Impletur sententia Apostoli, dicentis: Arbitramur justificari hominem per fidem sine operibus legis, ut latro, qui cum Christo crucifixus credidit, et justificatus est. Potest ergo homo justificari ex fide sine operibus legis, cum fides per dilectionem operetur [Col. 0045B] in corde, etiamsi foris non exit in opere. Fortassis autem haec aliquis audiens, resolvatur, et bene agendi negligentiam accipiat: siquidem ad justificandum sola fides sufficiat. Ad quem dicemus, quia post justificationem si injuste quis agat, sine dubio justificationis gratiam sprevit, neque enim ob hoc quis accipit veniam peccatorum, ut rursum sibi putet peccandi licentiam datam: indulgentia namque non futurorum, sed praeteritorum criminum datur. Quoniam quidem unus Deus, etc. Id est, Judaeos credentes per praeputium, gentes vero justificatas per fidem Christi significat, id ipsum est ex fide, et per fidem: sed Scripturarum mos hic est ut in eisdem causis malit mutare quam repetere sermonem, sicut in Davide scriptum est: Propter Abraham servum [Col. 0045C] tuum, et Isaac dilectum a te (Ps. CIV).Non mihi videtur superflua omnino haberi ista praepositionis nunc commutatio: invenimus enim ab eo in aliis locis differentiam distinctionis hujus esse necessario observatam, sicut de Deo loquitur: Quoniam ex ipso, et per ipsum, et in ipso facta sunt omnia. Et non solum apostolus Paulus harum distinctionum observantias tenet, sed et Joannes, qui cum de Verbo Dei dicat: Quod omnia per ipsum facta sunt (Joan. I), vitam non ipsum, sed in ipso factam esse testatur dicens: Quod factum est in ipso vita est. Et quod ait, ex ipso, primo creationis omnium, et hoc ipsum quod quae sunt ex Deo esse coeperunt, significantiam dedit. Per ipsum, quod ea quae prius facta fuerant, reguntur et dispensantur per eum, a quo subsistendi [Col. 0045D] initium trahunt. In ipso, quod hi qui jam correcti et emendati sunt, in ipsius perfectione consistunt. Potest et in praesenti loco talis quaedam observari differentia, ut circumcisio, quae velut loco primo et ordine justificatur, ex fide, et non per fidem justificata memoretur; praeputium vero, quod secundo loco ad justificationem trahitur, non ex fide, sed per fidem justificatur. Puto in ea differentia designari quod scriptum est: Sicut enim mulier ex viro, ita et vir per mulierem (I Cor. XI); primo etenim loco vir est, ex quo descendere mulier dicitur, et non per virum; secundo vero loco per mulierem vir, quia ministrare quodam modo videatur mulier auctori viro, et ideo per mulierem vir [Col. 0046A] dicitur nasci, et non ex muliere. Legem ergo destruimus per fidem? Legem ergo, quae circumcidi praecepit, superfluam judicamus? Absit. Imo stare facimus verum esse quod dixit, legem legi, Testamentum Testamento, circumcisionem circumcisioni, successuram. Quomodo vero se legem confirmare pronuntiat, qui in superioribus dixit quia non justificabitur omnis caro ex operibus legis? Et Salvator in Evangelio dixit: quia Moyses de me scripsit. Qui ergo non credit Christo, legem destruit? legemque confirmat, qui credit in Christum. Sed non est praetereundum quod contraria sibi scribere videtur Apostolus cum in praesenti quidem dicit non destruere se legem, sed confirmare: in secunda vero ad Corinthios ita scribit: Quod si ministerium mortis in [Col. 0046B] litteris formatum in lapidibus, factum est in gloria, ita ut non possent filii Israel in faciem Moysi respicere, propter gloriam vultus ejus quae destruitur, quomodo non magis ministerium spiritus erit in gloria? etc. (II Cor. III). Non est idem quod dixit, legem destruimus, et lex destruitur. Paulus ergo in praesenti loco hoc pronuntiat, quod legem ipse non destruat: nam etsi destruitur lex per eam, quae supereminet gloriam, non per Paulum, neque per alium aliquem sanctorum destruitur. Unde et ipse Dominus dicebat: Non veni solvere legem, sed adimplere (Matth. V). Nullus ergo sanctorum, neque Dominus ipse destruit legem, sed gloria ejus temporalis et praeteriens, a gloria aeterna et permanente destruitur ac superatur. Nam ex comparatione majoris gloriae, [Col. 0046C] quae in Christo est, obtegi et obscurari eam gloriam, quae in lege est, dicit.



CAPUT IV.

Quid ergo invenisse dicemus Abraham patrem nostrum secundum carnem? Revocat illos ad caput circumcisionis, ut quod ab initio constiterit, id habeatur in toto. Illud praetereundum minime videtur quod patrem nostrum secundum carnem vocavit Abraham: gentium etenim pater Abraham secundum fidem, non secundum carnem videtur. Si enim Abraham ex operibus legis justificatus est, habet gloriam, sed non apud Deum. Hoc proposuit sibi: nam Abraham ex fide justificatus est, quod nulli dubium est; sed quod qui legem servant, sive Moysi, sive naturae, justificantur ad praesens, nec rei fiunt praesenti [Col. 0046D] judicio. Ideo ait: si Abraham ex operibus legis justificatus est, non apud Deum habet gloriam: quod qui fecerit legem vivet in ea, id est, non morietur ut reus, nec tamen meritum ex hoc habebit apud Deum. Quare meritum apud Deum habet Abraham, sed fidei causa. Cum superius duas proposuerat leges, quarum unam operum, aliam fidei appellavit, per quam legem fidei excludi glorificationem dicit eorum qui in legis operibus gloriantur, et pronuntiaverit fide justificari hominem sine operibus legis, consequenter nunc, ut haec de Scripturis asserantur, Abrahae producit exemplum, et dicit: Quia Abraham si ex operibus legis justificatus est, habet gloriam, sed non apud Deum: quod quidem sine arte [Col. 0047A] dialectica disserit: nam si is qui ex operibus non habet gloriam apud Deum: Abraham autem constat habere gloriam apud Deum, non ergo Abraham ex operibus legis justificatus est. Per omnem itaque hunc textum Apostolus hoc videtur dicere quod duae quaedam sint justificationes, quarum unam ex operibus nominat, aliam vero ex fide; et aliam quidem quae ex operibus est, dicit habere quidem gloriam, sed in semetipsa, non apud Deum: ut pote apud inspicientem corda hominum, et scientem qui credit in occulto, et qui non credit. Et ideo merito apud solum Deum habet gloriam, qui affectum fidei ejus pervidet in occultis.

Quid enim Scriptura dicit? Ac si diceret, Interrogemus Scripturam. Credidit Abraham Deo. Hic [Col. 0047B] sermo ex Genesi sumitur, ubi non Abraham, sed Abram dicit ad Deum: Quoniam non dedisti mihi semen, hic vernaculus meus haereditabit me. Et dixit Dominus ad eum: Respice ad coelum, et numera stellas, si potueris dinumerare eas, et ait ad eum: Sic erit semen tuum. Et credidit Abraham Deo, et reputatum est ei ad justitiam (Gen. XV). Ei autem qui operatur merces secundum gratiam. Quia non illi gratis donatur justificatio, sed merces redditur operum pristinorum. Et vero qui non operatur. Convertentem impium per solam fidem justificat Deus, non per opera bona, quae non habuit prius, alioquin per impietatis opera fuerat puniendus. Hoc dicit quia sine operibus legis credenti impio in Christum, reputatur fides ejus ad justitiam, sicut [Col. 0047C] Abrahae: et hoc justum est. Credere autem non [a 1Kb] voluntatis est: neque enim potest cogi ad id quod manifestum non est, sed invitatur. Quamobrem assentientibus praemiis afficiendus est, sicut et Abraham, qui quod non vidit, credidit.

Secundum propositum gratiae Dei. Id est, quo gratis proposuit per solam fidem dimittere peccata. Sicut David dicit, Beatitudo hominis, etc. Beatitudinem hominis, remissionem peccatorum per fidem appellat: magna beatitudo est, sine labore legis et poenitentiae, Dei gratiam sola fide promereri. Initium justificari a Deo, fides est qui [quae] credit in justificantem, et haec fides cum justificata fuerit, tanquam radix imbre suscepto haeret in animae solo, ut cum per legem Dei excoli coeperit, rursum in [Col. 0047D] eam surgunt rami, qui fructus operum ferant. Non ergo ex operibus radix justitiae, sed ex radice justitiae fructus operum crescit: illa scilicet radice justitiae, cui Deus acceptam fert justitiam sine operibus. Beati quorum remissae sunt iniquitates. Quod remittitur, non tenetur, et quod tegitur, non apparet, et idcirco minime imputatur. Vide si potest iste ordo in anima una eademque intelligi, ut quia initium est conversionis animae, mala derelinquere, propter hoc iniquitatum remissionem mereatur accipere. Cum autem coeperit bona facere, velut singula quaeque quae praecesserant mala bonis recentibus obtegens, et abundantiorem bonorum numerum [Col. 0048A] introducens, quam prius fuerat malorum, tegere peccata dicatur. Ubi vero jam ad perfectum venerit, ita ut omnis radix de ea malitiae penitus amputetur, ibi jam summa perfectae beatitudinis promittatur, cum nullum possit Dominus imputare peccatum. Iniquitas sane a peccato hanc habet differentiam, quod iniquitas in his dicitur quae contra legem committuntur: unde et Graecus sermo appellat iniquitatem, hoc est, quod committitur contra legem: peccatum vero etiam illud, si contra quod natura docet, et conscientia arguit, delinquatur. Beatitudo ergo haec. Id est, remissio peccatorum per fidem. In circumcisione manet tantum, an etiam in praeputio? Ac si aperte diceret: In utrisque manet, quia tribus legibus haec beatitudo ascribitur, [Col. 0048B] vult istam beatitudinem tribus temporibus designare, naturae, circumcisionis, Christianitatis. Dicimus enim. Hoc est, sensu legis loquimur. Reputata est fides Abrahae ad justitiam. Omnes enim confitemur et consentimus, ut quod ratio de Abraham invenerit, hoc de caeteris observemus. Ab origine incipit, ut omnem tergiversationem cavillationis excludat, quae quia a capite excluditur, non habet unde incipiat facere quaestionem. Quomodo ergo deputata est, in circumcisione, an in praeputio? Hoc est, videamus utrum circumcisio ex justitia, an justitia ex circumcisione sit nata. Et signum accepit circumcisionis. Ne dicerent ergo, Superflue circumcisus est, signum ait esse justitiae, non augmentum.

Signaculum accepit justitiae. Illius quam praeputii [Col. 0048C] fides meruit: tam enim perfecta fuit et pretiosa, ut signaculum mereretur: semper enim res plena signatur. Sive ut ostenderet quia justus et fidelis esset, qui dolorem sibi mandato Dei non dubitavit inferre, non putans esse superfluum, quod a scientiarum Domino jubebatur: sicut nec parricidium credidit impium, quod fons praeceperat pietatis. Profundam in his Pauli sapientiam contemplamur: fortassis enim aliquibus eumdem sermonem dicere videretur, id est, signum et signaculum: sed mihi uterque sermo multam inter se videtur habere differentiam. Signum namque dicitur, cum per hoc quod videtur, aliud aliquid indicatur: sicuti, verbi gratia, de ipso Domino in Evangelio dicitur: Ecce hic positus est in ruinam, et in resurrectionem multorum, [Col. 0048D] et in signum cui contradicetur (Luc. II): contradicebatur enim, in quo Christus venerat, quia aliud in eo videbatur, et aliud intelligebatur. Caro cernebatur, et Deus credebatur. Sic ergo accepit Abraham signum, et quod esset signum in consequentibus dicit: circumcisionis, inquit, et ostendit quia carnalis tunc illa circumcisio, signum erat spiritualis circumcisionis, quae non in carne suscipitur, sed in corde. Quod vero dixit, signaculum, ita intelligendum puto: signaculum dicitur quod alicui rei servandae pro tempore custodiae ponitur: quomodo alius, nisi ipse qui impressit, debeat resignare. Per istud enim signaculum, ut exponit [Col. 0049A] Apostolus, justitia fidei, quam in praeputio positus Abraham accipere meruit, judicatur et pater esse multarum gentium. Et ut adhuc apertius de signo et signaculo disseramus, cum signum sit, ut diximus, ubi indicatur aliquid per hoc quod videtur; signaculum vero, ubi clauditur aliquid et non patet: potest etiam ita intelligi quod mysteria in lege et patriarchis adumbrantur, hujusmodique erant, quae et signis indicanda essent, consignaculis observanda. Quod ergo signis indicanda erant, in his qui credebant ex gentibus, signum accepisse dicitur Abraham. Quod vero his ex circumcisione non erant credituri, observanda erant et obtegenda, signaculum accepisse dicitur, quod signaculum utique illo in tempore designabitur, cum in novissimis [Col. 0049B] diebus postquam plenitudo gentium introierit, omnis Israel salvus fiet: idcirco ante Abraham justificatur in fide, dum adhuc circumcisus esset, et postea circumciditur, ut ostenderetur primo pater futurus multarum gentium, et postea eorum qui ex circumcisione credituri sunt: neque enim hi qui secundum carnem nascuntur ex Abraham, filii Abraham dicendi sunt, nisi fidem et opera Abraham habeant: efficitur ergo utriusque generis pater. Non enim per legem promissio. Quia promissio quae facta est Abraham, non ex Moysi lege constiterat: ante enim quam Moyses legislator existeret, Dominus Abrahae dixit: Benedicentur in te omnes tribus terrae, hoc est, haeredem factum esse totius mundi. Ut haeres esset mundi. Sive ut in semine ejus, quod est Christus, [Col. 0049C] benedicerentur omnes gentes, quae sunt datae illi in haereditatem a Patre: sive ut cum eo recumbant gentes in regno coelorum. Si enim qui ex lege haeredes sunt. Si illi soli, ut vos vultis, circumcisi haeredes sunt, non implevit Deus promissum Abrahae, ut pater esset multarum gentium: et si ita est, jam videbitur Deo sine causa credidisse. Illud etiam sciendum quod sicut non ex lege Moysi promissio facta est ad Abraham, ita nec per legem naturae, sed per legem fidei justificari promeruit. Quamvis enim lex naturae de bono et malo testimonium reddat, secundum judicium conscientiae, tamen legi fidei non potest exaequari, qua Deo credidit Abraham, et justificari meruit, atque amicus Dei appellari. Lex enim iram operatur. Ut penitus ostendat [Col. 0049D] non posset justificari hominem per legem, sed, sicut ante ponit, per fidem. Non ira ergo lex est, sed iram operatur peccanti, id est poenam non agnoscit, sed vindicat: poena vero per iram generatur, ira autem nascitur ex peccato. Vel: Lex enim iram operatur, quia lex non donat peccata, sed damnat; et ideo non potes omnes gentes filios Abraham facere, qui secundum quod omnes sub peccato inventi sunt, omnes erant utique puniendi: fides autem, dimissis per gratiam peccatis, omnes credentes filios efficit Abrahae. Ubi enim non est lex, nec praevaricatio. Hoc est, sublatis reis de potestate legis, data venia, praevaricatio nulla est: justificati enim sunt qui per praevaricationem legis fuerant peccatores; cessat [Col. 0050A] enim lex factorum, id est, observatio sabbatorum, neomeniarum, circumcisionis, escarum discretio, animalis mortui sanguis, mustelae observatio. Non omnem praevaricationem generaliter in hoc loco annuntiat appellatam, sed ejus qui in lege positus deliquerit, ut gravius delictum videatur ejus qui per legem prohibitus peccat, quam ejus qui nulla lege fuerit commonitus. Ideo autem ex fide. Subauditur, haeredes sunt. Ut secundum gratiam firma sit promissio. Firma esse non potest omni homini ex omni gente promissio, nisi fuerit ex fide, quia origo promissionis ex fide est, non ex lege, quia qui sub lege sunt, rei sunt: promissio autem reis dari non potest. Quia patrem multarum gentium posui te. Hoc est, non tantum unius generis Israelis. Ante [Col. 0050B] Deum. Recte attendit ex sua interpretatione Apostolus ante Deum. Cui credidisti. Hoc est, pater positus est multarum gentium, ante Deum cui credidit. Aliter, ut unum Deum doceat omnium, loquitur ad gentiles, Abraham justificatum esse ante Deum, in quem gentes credunt, ut sit talis sensus, cui credidisti, o gentilis popule: qui vivificat mortuos, hic mortuos ad generandum ducit, ut praesenti causae conveniat. Hoc dicto ad fidem Abrahae gentes invitat, qui cum esset in praeputio, credens Deo justificatus est cum sua conjuge: cum enim essent senes ambo, revixerunt ita, ut non diffideret habiturum se ex Sara filium, quam sterilem sciebat, in qua jam fluxus muliebrium naturae defecerat. Et vocavit ea. Id est, viscera muliebria, quae non sunt [Col. 0050C] fecunda scilicet. Tanquam ea. Hoc est, viscera. Quae sunt. Partu videlicet fecunda, ut Cethura fuit: quamvis in principio creandi vocaverat quae non erant, et statim esse coeperunt, tamen hic quia jam non erant, eis tempora generandi vocavit.

Qui contra spem in spem credidit. Contra spem naturae erat ut centum annorum homo ex muliere aeque jam fessa, quae etiam in juventute sterilis fuisset, semen suum sicut stellas coeli et arenam maris crederet esse futurum. Cum non spem habet generandi Abraham, credit Deo, sperans contra spem generare se, sciens omnia posse Deum. Item secundum alios. Qui vivificat mortuos. Id est peccatores, qui secundum interiorem hominem mortui sunt.

Et vocavit ea. Hoc est, genera gentium, ut sint in [Col. 0050D] fide. Tanquam ea quae sunt. Id est, tanquam patriarchas, et prophetas, et apostolos, qui sunt in fide perfecta, constituit.

Non consideravit corpus suum emortuum. Nihil naturae considerat fides, quia omnipotentem novit eum qui dixit. Quaeritur quomodo Abraham emortuo corpore de Cethura filios genuerit, qui de Sara ante non potuit. Idcirco ergo de Sara non genuit, quia vetusta erat et sterilis: in illa vero quasi in juvene cursu naturae facile potuit generare. Sic solvi solet et ista quaestio: Quod de Cethura postea genuit Abraham filios, quia donum gignendi quod a Domino accepit, etiam post obitum Sarae uxoris mansit. Item Ambrosius: Non consideravit corpus [Col. 0051A] suum emortuum: hortatur gentes ad hanc fidei firmitatem, ut Dei promissionem et gratiam sine aliqua ambiguitate suscipiant, securi exemplo Abrahae. Quomodo is videbitur emortui corporis, qui multo senior effectus quam tunc erat, et uxorem accipere, et sex liberos procreare possit? Itaque dicamus Abraham non infirmitatis emortuum, sed secundum illam virtutem sanctorum, fuit in illo mortificatio etiam membrorum, nam non incitabatur luxuria, non urebatur libidine: hoc idem erat et in Sara, quia defecerant muliebria. Non erat in illa lascivia mulieris, aut incontinentiae solutio, neque in usum libidinis praecipitabantur inviti. Sed et tu si mortificas membra tua, quae sunt super terram: si abjecto omni fervore libidinis, emortuum corpus serves, [Col. 0051B] et nullis obnoxium vitiis, potes generare Isaac, quod est gaudium. Et hic est primus fructus spiritus, potest semen tuum et opera ascendere in coelum, et efficere opera lucis, et stellarum fulgori splendorique conferri, ut cum dies resurrectionis adfuerit, tanquam stella differas in claritate. Amplius adhuc dico, potes, si tam purus mente, tam sanctus corpore, tam immaculatus actibus fueris, etiam ipsum generare Christum, secundum illum qui dicebat: Filioli mei quos iterum parturio, donec formetur Christus in vobis (Gal. IV); et sicut ipse Dominus dicit: Qui fecerit voluntatem Patris mei, qui in coelis est, hic est meus frater, soror et mater.

Non haesit diffidentia. Nec de senectute possibilitatis nec de magnitudine promissionis dubitavit: [Col. 0051C] nec enim fides habet meritum, cum humana ratio probet experimentum.

Dans gloriam Deo. Tanquam de percepto dono gratias agens. Non est autem scriptum propter ipsum tantum. Hoc est, non ut ejus fidem solam sciremus, sed ut ejus quasi patris imitemur exemplum, quia si nos ita credamus Deo ut ille credidit, etiam nobis reputabitur fides ad justitiam. Hoc modo competenter videbitur habita comparatio fidei Abraham, et eorum qui credunt in eum. Qui suscitavit Jesum Christum. Quia quod ille futurum credidit, sicut de eo Dominus dicit: Quia Abraham pater vester exsultavit, ut videret diem meum, et vidit, et gavisus est (Joan. VIII), a nobis creditur factum. Qui traditus est propter delicta nostra. Ut ostendat quod ea pro quibus Christus [Col. 0051D] traditus est, etiam nos abhorrere debemus et abjicere: quomodo enim alienum nobis et inimicum ducitur omne peccatum, pro quo Redemptor noster traditus memoratur in mortem? Resurrexit propter justificationem nostram. Justificat Christus eos tantummodo, qui novam vitam exemplo resurrectionis ipsius susceperunt, et vetusta injustitiae atque iniquitatis indumenta, velut causam mortis, abjiciunt.



CAPUT V.

Justificati igitur ex fide pacem habemus ad Deum, per Dominum nostrum Jesum Christum. Pertractata causa, quia nemo eorum ex operibus justificatus sit, sed omnes ex fide, quod exemplo Abraham probat, pacem habere eos hortatur ad Deum. Tunc magis in [Col. 0052A] pacem Dei venimus, quando adversus diabolum persistimus, et quando adversum carnis vitia dimicamus. Et quia Dominus Jesus hujus gratiae minister est, per ipsum pacificati sumus Deo.

Per quem accessum habemus per fidem in gratiam istam. Hoc est, per quem accesserimus prope, qui eramus longe. Quomodo accessum habeamus per Dominum nostrum Jesum Christum, ipse Salvator ait: Ego sum ostium, nemo venit ad Patrem, nisi per me (Joan. X). Sed videamus quale est ostium, ut sciamus quales esse debeant qui intrant per ipsum, et accessum habent ad gratiam. Istud ostium veritas est: et si ostium veritas, non possunt introire mendaces. Et rursum: istud ostium justitia est, et per ostium justitiae non ingrediuntur injusti. Istud ostium [Col. 0052B] dicit: Discite a me, quia mitis sum, et humilis corde (Matth. XI). Per ostium ergo humilitatis et mansuetudinis, nec iracundus ingreditur, nec superbus.

In qua stamus. Ideo dixit stantes, quia jacuimus prius. Et gloriamur in spe gloriae filiorum Dei. Gloriamur nos sperare gloriam filiorum Dei, qua justi fulgebunt sicut sol in regno Patris eorum (Matth. XIII), et erunt sicut angeli Dei in coelo. Movet me cur non dixerit se gloriari in gloria Dei, sed in spe gloriae Dei, in quo deesse quidem aliquid elocutionis videtur, ita ut subaudiri debeat, in spe videndae gloriae Dei. Non solum autem hoc, sed et gloriamur in tribulationibus. Non solum in gloriae spe, sed etiam in saluberrimis tribulationibus gloriamur, in magnitudinem praemiorum sperantes, sicut Jacobus ait: [Col. 0052C] Omne gaudium existimate, cum in tentationes varias incideritis (Jacob. I). Unde et optare debemus aliquid pati pro nomine Domini, ut acquiramus de tribulatione finienda praemium infinitum: considerato enim praemio, nullum possumus condignum aestimare laborem. Habemus ergo unde gloriemur: magna enim gloria est de imis ad summa crescere, et de nihilo ad maxima pervenire, de limo ad coelum, et de servitute ad regnum: si tamen omni saeculi gloria et jucunditate contempta, in illo solo, quod nobis promittitur, gloriemur: et si hoc feceris, tale est, quale si quis, nummo plumbeo contempto, gemmam regiam consequatur. Quanquam nec sic sit digna comparatio, quia his quamvis pretium distet, manet utrisque comparatio: ibi vero incorruptibilibus corruptibilia, [Col. 0052D] et aeternis caduca comparantur: Scientes quod tribulatio patientiam operatur. Hoc est, tribulationem patientiam operari, si tribulatio ipsa motum non patiatur infirmitatis, aut dubitationis.

Patientia enim probationem. Quia patientia si talis fuerit, qualem dixit, firma videbitur probatio, unde Salomon ait: Vasa figuli probat fornax, et homines justos tentatio (Eccli. XXVII).

Probatio autem spem. Spes vero quia probatur, videtur nec immerito dici: dignus enim scitur accepturus remunerationem in regno Dei. Tribulatio sanctorum proprie est, impiorum vero et injustorum flagella appellantur: Denique in psalmo sic dicit. Multae tribulationes justorum (Psal. XXXIII). De istis [Col. 0053A] autem ait: Multa flagella peccatorum (Psal. XXXI). Spes autem non confundit. Spes futurorum omnem confusionem expellit, unde probatur non habere fidem, qui in praeceptis confunditur. Spes non confundit, dum stulti nos et hebetes a perfidis judicamur.

Quia charitas Dei diffusa est in cordibus nostris per Spiritum sanctum, qui datus est nobis. Magnitudo beneficiorum excitat in se magnitudinem charitatis, quae confundi et timere non novit. Illud considerandum mihi videtur, utrumne hic charitatem illam dicat, qua nos diligamus Deum, an illam qua diligimur, diffusam esse per Spiritum sanctum in cordibus nostris: et siquidem illa charitas, qua Deum diligamus intelligitur, sermo iste assertione non indiget: si [Col. 0053B] vero diffusa Dei charitas in cordibus nostris ista potius intelligenda sit, qua diligimur a Deo, certum est quod velut summum et maximum donum sancti Spiritus charitatem sonat, quo velut munere prius suscepto, per hoc ipsum diligere possimus Deum, quod diligimur a Deo, per Spiritum sanctum qui datus est nobis. Quomodo nos diligat Deus, ex hoc cognoscimus, quia non solum nobis per Filii sui mortem peccata dimisit, sed et Spiritum sanctum nobis dedit, qui jam ostendat gloriam futurorum. Utquid enim Christus, adhuc cum infirmi essemus, secundum tempus pro impiis mortuus est? Utquid indebite pro nobis mortuus est, nisi ut manifestaret suam charitatem? cum adhuc peccatorum et scelerum languoribus premeremur. Secundum tempus. Sive quia [Col. 0053C] in ultimo mundi tempore passus est, sive ad tridui tempus, ut praedicatur, mortuus est. Ad tempus enim mortuus est, qui tertia die resurrexit a mortuis. Apud homines mori visus est, cum apud inferos vivus inferni claustra confringeret potestate virtutis suae.

Vix enim pro justo quis moritur. Idcirco admiranda est passio Salvatoris pro impiis, cum vix pro justo quis moritur. Forte audeat quis mori pro justo. Aut forte non audeat, quia ambigue dicendum est. Sed ut hoc facilius intelligatur, cogitemus fieri posse, verbi gratia, ut aliquis piissimus filius pro charissimo proque bono genitore, seu fratre, vel amico quolibet vitam suam affectu charitatis morti objiciat: pro impio vero, proque inimico, nullus animam suam [Col. 0053D] tradit, nisi ille solus qui est fons summae charitatis, bonus autem ipse est, quia et justus, dicit enim alibi: Mandatum justum, et sanctum, et bonum. Commendat autem suam charitatem Deus in nobis. Hoc est, dum inimicis benevolus est, et mittit eum qui salvos faciet eos, cum utique non merentur. In sanguine ipsius. Id est, non in brutorum animalium sanguine secundum veterem legem. Si enim cum inimici essemus reconciliati sumus Deo per mortem Filii ejus, multo magis reconciliati salvi erimus in vita ipsius. Si per mortem Christi salvati sumus Deo, quanto magis in ejus vita glorificabimur, si eam fuerimus imitati, qui si ut reconciliaret nos sibi Deus, Filium morti tradidit, quanto magis reconciliatos [Col. 0054A] salvos faciet in vita ipsius, cum resurrexit a mortuis! quia sicut mors ejus a diabolo nos eripuit, ita vita de die judicii aeterna morte nos liberabit: item pro persecutoribus Filium mori permisit, quid faciet pro justificatis, nisi servet eos ab ira ventura? Non solum autem hoc. Id est, non solum nobis per Christum divinae gloriae, sicut dicit Joannes apostolus: Nondum apparuit quid erimus, scimus quoniam cum apparuerit, similes ei erimus (Joan. III). Per quem nunc reconciliationem accepimus. Ut qui sequentes Adam, discesseramus a Deo, per Christum reconciliemur Deo. Reconciliatio autem Dei est, cum ejus ira finitur, Nam quemadmodum per unum hominem in hunc mundum intravit peccatum, etc. Cum supra aperuisset arcana secreta mysterii, quod cum inimici essemus [Col. 0054B] Deo per mortem Filii ejus reconciliati sumus: nunc et causas cur inimici fuerimus, vel cur morte Filii Dei indiguerit ista reconciliatio, consequenter exponit, ut intuentes quanta nobis praestiterit Deus, et Dominus Jesus, imo et quanta pro nobis pertulerit, radicata erga eum fide, et inseparabili charitate teneamur. Hic cum dixerit, Sicut per unum hominem peccatum in hunc mundum intravit, et per peccatum mors, et ita in omnes homines pertransivit, cur non retulit ut diceret, verbi gratia, Ita et per unum hominem justitia intravit in hunc mundum, et per justitiam vita, et sic in omnes homines vita pertransiit, in quo omnes vivificati sunt? Hoc enim videbatur propositi eloquii sensus expetere. Tamen propter negligentiores quosque, ne forte resolvi possent, si [Col. 0054C] audirent quod sicut mors in omnes homines per peccatum, ita et in omnes pertransivit vita per Christum, consideravit palam haec et publice non debere dici: simul et ostendens illud quod etiam per hominem Christum, justitia introivit in hunc mundum, hoc est, in terrenos homines, et per justitiam vita, et pertransivit in omnes homines, tamen non in praesenti statim contingere, nec otiosis accidere, sed his qui multo tempore pulsant quae clausa sunt, et considerant quae abscondita sunt. Sed huic Origenis expositioni occurrit illud quod alibi Apostolus ait: Sicut in Adam omnes moriuntur, ita et in Christo omnes vivificantur (I Cor. XV); nam ibi et publice hanc Salvatoris gratiam, sive praeco gratiae manifestissime praedicat. Nec propter negligentiores quosque immensitatem [Col. 0054D] gratiae voce defectiva reticet. Mihi itaque videtur quod in hoc apostolico eloquio nullus defectus inest, sed analogica quaedam similitudo elucescit. Cum itaque superius nos inimicos Deo fuisse dixerat, nunc modum et causam ipsius inimicitiae ostendit, dicens: nam quemadmodum per unum hominem in hunc mundum peccatum introivit, paucos videlicet primitus homines mordens, et per peccatum mors: sequitur analogica similitudo, et ita in omnes homines pertransiisse. In quo notandum, quod ibi et conjunctio vacat, sicut in multis locis, et in apostolicis dictis hoc saepe comperies. + Disputamus per quem in mundum introivit peccatum, ubi si requiratur exemplum imitationis, diabolus invenitur: si [Col. 0055A] contagium generationis, Adam. Proinde dicens Apostolus: Per unum hominem peccatum intravit in mundum, non imitationem, sed generationem volebat intelligi: sicut enim a muliere initium peccati fuit, sic et initium generationis a viro est: prior enim vir seminat, ut femina pariat. Ideo per unum hominem peccatum in hunc mundum intravit, et per peccatum mors, et ita in omnes homines pertransiit. Utrum peccatum, an mors, an utrumque per omnes homines pertransiisse dictum sit videtur ambiguum. Sed quod horum sit, res ipsa tam aperta demonstrat: nam si non pertransisset peccatum, non omnis homo cum lege peccati, quae in membris, nasceretur: si mors non pertransisset, non omnes homines quantum ad istam conditionem mortalium pertinet morerentur. [Col. 0055B] In quo. Hoc est, in Adam. Omnes peccaverunt. Quia omnes originali peccato infantes, immunes esse non possunt, nisi ab ejus reatu per Christi baptismum resolvantur. Manifestum est in Adam omnes peccasse, ipse enim per peccatum corruptus, omnes quos generavit nati sunt sub peccato. Usque enim ad legem peccatum in hoc mundo fuit. Hoc dictum est, non quia deinceps in nemine fuit, sed quia non poterat per litteram legis auferri quod solo poterat spiritu gratiae. Peccatum autem non deputabatur cum lex non esset. Quasi ante legem peccatum non fuerit, nec reputatum fuerit, antequam lex daretur Moysi, cum legamus et Cain et Lamech reputatum esse peccatum. Et ne per singulos immoremur, in tantum pro peccatis hominum exacerbatum esse Deum, ut [Col. 0055C] diluvium mundo introduceret. Et rursum Sodomitas igneus imber et sulphurea flamma vastaverat. Quomodo in vindictis talibus negabitur reputatum fuisse peccatum? Putabant se homines apud Deum impune peccare, sed non apud homines. Nec enim naturalis lex penitus obtorpuerat: quia non ignorabant quia quod sibi nolebant fieri, aliis facere non debebant. Non ergo lex naturalis apud Deum reos facere putabatur: ignorabatur enim Deus, qui judicaturus genus humanum, ac per hoc non imputabatur peccatum, quasi peccatum esset apud Deum, incuriosum Deum asserentes. At ubi lex data est per Moysen, manifestum est curare Deum res humanas, et non impune futurum his, qui male facientes in praesenti evadunt. Quippe cum Sodoma et Gomorrha per ignem judicatae [Col. 0055D] sint perire, quod oblivio quidem texerat, Moyses autem ut confirmaret Deum judicem fore, scribendo manifestavit. Lex autem naturalis tres partes habet, cujus prima haec est, ut agnitus honoretur Creator, nec ejus claritas et majestas alicui de creaturis deputetur. Secunda pars est moralis, hoc est, ut bene vivatur, modestia gubernante. Tertia vero pars ejus est docibilis, ut creatoris Dei, et exemplum mortis caeteris tradatur. Sed regnavit mors ab Adam usque ad Moysen. Quoniam non imputabatur peccatum antequam lex daretur, ipsa usurpationis impunitate regnabat mors, id est, diabolus: omnes enim suos videbat esse, quia qui facit peccatum servus est peccati: impune enim peccare putantes, magis delinquebant. [Col. 0056A] Quo facto gaudebat Satanas, quod causa Adae relictum a Deo hominem in possessione haberet. Usque ad Moysen. Nam lege data coepit non regnare: coeperunt enim scire homines creatorem Deum judicaturum genus humanum, et paulatim ab ejus dominio recedere. Aliter, regnavit mors ab Adam usque ad Moysen, novum Moysen, atque coelestem, non susceptorem Testamenti unius, sed auctorem Testamentorum duorum: non famulantem uni legi, sed utrique dominantem: non qui veteres jugo servos genuit, sed qui gratia nos liberos procreavit. Regnavit ab Adam usque ad Moysen. Quia nec lex per Moysen potuit regnum mortis auferre ab Adam usque ad Moysen, non super omnes, sed in eos qui peccaverunt in similitudinem praevaricationis Adae. Nam [Col. 0056B] introivit quidem mors in mundum, et in omnes pertransivit, non tamen in omnes regnavit. Aliud est enim pertransire, et aliud regnare: peccatum etenim pertransit etiam in justos, et levi quadam eos contagione perstringit, in praevaricationibus vero, id est, quia se tota mente ac devotione deficiunt, regnum tenet, et omni potestate dominatur. Si vero, ut in nonnullis exemplaribus invenitur, etiam in eos qui non peccaverunt in similitudinem Adae, mors ista, quae in inferno animas detinebat, regnasse dicatur, intelligimus et sanctos quoque sub istam mortem, etiamsi non peccandi, sed certe moriendi lege decidisse. Christum vero idcirco in infernum descendisse non solum ut ipse non teneretur a morte, sed eos qui ibi non tam praevaricationis, ut diximus, crimine [Col. 0056C] quam moriendi ditione habebantur absolveret. Infantes sunt qui non peccaverunt in similitudinem praevaricationis Adae, quia non habent actuale, sed originale.

Qui est forma futuri. Sive ideo forma fuit Christi, quia sicut Adam sine coitu a Deo factus est, ita ille ex virgine et Spiritu sancto processit: et sicut ex latere Adam Eva facta est, ita sponsa Ecclesia ex latere Salvatoris formata est. Sive, ut quidam dicunt, qui est forma futuri, videns requiri posse e contrario, hoc est, sicut ille peccati caput, ita et iste justitiae. Sed non sicut delictum, ita et donum. Cum superius dixisset Apostolus de Adam, qui est forma futuri, videns requiri posse, quod si Adam forma Christi, ergo et in eo quo peccavit, necesse est ut formam Christi habeat: hoc autem de Christo videbatur [Col. 0056D] absurdum, continuo subjungit: Sed non sicut delictum, ita et donum: et incipit ex hoc sermone veluti semetipsum explanare, quomodo dixerit formam Christi esse Adam, nec sine arte profunda dicendi Apostolus formam Christi esse Adam posuit, quae sit per genus similis, forma et specie contraria. Per genus namque similis forma in eo, quod sicut ab uno Adam in plures homines diffunditur. Species vero contraria, quod ex Adam praevaricatione certa peccatores constituti sunt multi, Christi vero obedientia justi constituuntur multi.

Multo magis gratia Dei, et donum in gratia unius hominis Jesu Christi, in plures abundavit. Ex his asserit, completa esse, quae defuisse in prioribus videbantur: [Col. 0057A] nam multum interest, quod ibi in omnes homines dixit pertransisse peccatum: hic vero donum et gratiam Jesu Christi in plures abundasse, cum et omnes homines plures intelliguntur, et plures multos intelligi non videtur absurdum, maxime cum in sequentibus dicat apertius: Sicut per unius delictum omnes homines in condemnationem, sic et per unius justitiam omnes homines in justificationem vitae. Et ut evidentius ostenderet, omnes homines, et multos homines idem esse, addit his: Sicut enim per inobedientiam unius peccatores constituti sunt multi, sic et per unius obedientiam justi constituentur multi; quod superius omnes homines dixerat, hic eodem sensu multos nominavit. Si enim ob unius delictum multi mortui sunt, etc. Ut intelligatur, non [Col. 0057B] magis in multos, cum iniqui magis multi sint qui damnabuntur, sed magis abundavit: quia in his qui per Christum redimuntur temporaliter, valet forma mortis ex Adam. In aeternum autem valebit vitae forma per Christum. Quamvis ergo, inquit, Adam futuri forma sit, e contrario tamen plus praestat Christus eis qui regenerati sunt, quam eis nocuerat ille generatis. Sed non sicut delictum, ita et donum: quia mors quidem unius delicto regnavit per unum. Qui autem abundantiam gratiae et doni justificationem accipiunt, non solum ultra non regnat in eis mors, quod et ipsum utique non parvae esset gratiae, sed et alia duo eis feruntur bona: unum, quod pro morte in eis regnat Jesus Christus; aliud, quod etiam ipsi regnabunt per unum Jesum Christum. [Col. 0057C] Cum ergo necessario haec in eos eveniunt, id est, ut regnum mortis effugiant et pro morte regnet in eis Christus: imo ut cum eo ipsi regnent in vita, manifestum est quoniam non sit delictum ita ut donum. Volens autem Apostolus ostendere quanto majora per Christum anima recipit, quam amiserat per Adam, frequentat istos sermones, ut dicat multo magis et abundantiam gratiae, et doni, et justitiae, et regnabunt per unum Jesum Christum gratia Dei, quae pertinet ad remissionem peccatorum per baptismum: donum abundantia donationis Spiritus sancti, quia multa sunt ipsius dona. Nam judicium quidem ex uno in condemnationem: gratia autem ex multis delictis in justificationem. Ex uno ergo quid nisi delicto? quia sequitur: Gratia autem ex multis [Col. 0057D] delictis in justificationem; quomodo ex uno delicto in condemnationem? nisi quia fuit ad condemnationem etiam unum originale peccatum, quod in omnes homines pertransiit. Gratia vero ideo ex multis delictis in justificationem, quia non solum illud solvit quod originaliter trahitur, sed etiam caetera quae in utroque homine motu propriae voluntatis adduntur. Igitur sicut per unius delictum omnes homines in condemnationem, subaudis, pervenerunt: nullus enim hominum, nisi per Adam, trahitur ad damnationem, de qua per lavacrum regenerationis homines liberantur, et nullus hominum ab hac damnatione, nisi per Christum liberatur: ideoque ex utraque parte dicti sunt omnes. Sicut enim per inobedientiam [Col. 0058A] unius hominis peccatores constituti sunt multi, ita et per unius obeditionem justi constituentur multi. Sicut exemplo inobedientiae Adae peccaverunt multi, ita et Christi obedientiae justificantur multi. Grande ergo crimen inobedientiae est, quod tantos occidit. Lex autem subintravit, ut abundaret peccatum. Ne dicerent Judaei: Sed nobis peccata dimisit. Non, inquit, venit peccata dimittere, sed demonstrare delicta, et dum scienter peccatur, coepit abundare delictum: ac si diceret, Ut video, lex peccata non abstulit, sed adjecit, non tamen suo vitio, sed illorum. Subintravit autem, hoc est, subito intravit, et ita contigit, ut abundaret delictum: quia inimicus plus exarsit, videns hominis curam habere Deum, ut illum etiam per legem reum faceret, ne Deo aspici [Col. 0058B] mereretur. Aliter: ut abundaret delictum; nam abundantius et perniciosius est, quando ab sciente et praevaricante peccatur. Nam prohibente lege violentius peccatur, quam si nulla lege prohibita committantur. Lex autem subintravit, lex scilicet membrorum, repugnans legi mentis. Ipsa ergo subintravit legi naturae, ut abundaret delictum. Ubi autem abundavit delictum, superabundavit et gratia. Sicut ait Salvator: Cui plus dimittitur, amplius diligit (Luc. VII). Manifesta est enim quantitas peccati, ut sciretur gratiae magnitudo. Est autem grandis superabundantia, quod ubi peccatum fuit et mors, ibi nunc est gratia, et justitia, et vita aeterna. Superabundavit gratia. Donum Dei omnium peccata contexit, ut diaboli invidiam nihil profecisse doceat. [Col. 0058C] Superabundavit ergo gratia, quia peccatum ad tempus regnavit, gratia autem in aeternum: Dei enim est regnum gratia regnante, sicut diaboli regnum erat peccato regnante.



CAPUT VI.

Quid ergo dicemus? manebimus in peccato, ut gratia abundet? Quoniam superius dixerat, quia ubi abundavit peccatum, superabundavit gratia. Nascentem ex hoc quaestionem nunc sibi ipse proponit: Ergo peccandum est, ut gratia plus abundet? Sed absolutionem citam quaestionis ostendit, cum dicit: Absit. Et continuo rationem subjecit, mortuos dicens peccato eos, in quibus abundavit gratia.

Nam qui mortui sumus peccato, quomodo amplius vivemus in eo? Vult tam firmum esse baptizatum, [Col. 0058D] tamque perfectum, quasi qui peccare non possit. Superveniente gratia Dei per Christum, et in nobis per fidem lavacro spirituali regnante, coepimus vivere Deo, mortui autem peccato, qui est diabolus. Sicut Deo vivere dicitur is qui secundum voluntatem Dei vivit, ita et peccato vivere dicitur is qui secundum voluntatem peccati, id est diaboli, vivit.

An ignoratis, fratres, quia quicunque baptizati sumus in Christo Jesu, in mortem ipsius baptizati sumus? Observa diligentius ordinem dictorum et consequentiam: comparat enim mortem, quae per Adam erat, vitae quae per Christum est, et dicit: Non sicut delictum, ita et donum. Et item post haec ait legem subintravisse, ut abundaret peccatum: abundante [Col. 0059A] vero peccato, superabundasse gratiam. Et in his solvit quod videbatur esse contrarium, et dicit: Qui enim mortui sumus peccato, quomodo vivemus in eo? Volens rebus ipsis ostendere quid sit mortuum esse peccato, dicens: An ignoratis, fratres, etc.; docens per haec, quia si quis prius peccato sit mortuus, is necessario in baptismo consepultus est Christo. Si vero non ante quis moritur peccato, non potest sepeliri cum Christo: nemo enim vivens aliquando sepelitur. Quod si non sepelitur cum Christo, nec legitime baptizatur. Et intuere diligentius adhuc consequentiam mystici ordinis; morere prius peccato, ut possis cum Christo sepeliri: mortuo enim sepultura debetur. Si enim vivis adhuc peccato, consepeliri non potes Christo, nec in novo ejus sepulcro [Col. 0059B] collocari, quia vetus homo tuus vivit, et non potest in novitate ambulare, in Christo Jesu, id est, in nomine Jesu Christi. In morte ipsius baptizati sumus. Hoc est in similitudinem mortis ejus. Cur Apostolus de baptismo nunc loquens, et de Jesu dixerit, consepulti sumus per baptismum, et nunquam dixit, Christo conbaptizati sumus? cum utique non haberetur legitimum baptisma, nisi sub nomine Trinitatis. Sed intuere prudentiam Pauli: quandoquidem in praesenti loco non tam baptismi rationem quam mortis Christi discutere cupiebat, ad cujus similitudinem etiam nos suaderet mori debere peccato, et consepeliri Christo. Et non erat utique conveniens ut ubi de morte dicebat, vel Patrem nominaret, vel Spiritum sanctum. Verbum caro factum [Col. 0059C] est, et merito ubi caro est, ibi de morte tractatur. Si mortui sumus peccato et consepulti sumus Christo, et consurreximus cum eo, necessario videbitur secundum hanc formam ostendi, quomodo etiam cum ipso tres dies et tres noctes in corde terrae fuerimus sepulti, et vide si possimus tres dies consepulti Christo facere. Cum plenam Trinitatis confessionem capimus: lux enim Pater, et in lumine ejus, qui est Filius, lumen videmus Spiritum sanctum. Faciamus autem et tres noctes, cum tenebrarum ignorantia, Patrem una cum mendacio, quod ex eo natum est calcamus. Sed et tertio loco spiritum erroris destruimus, qui inspirat pseudoprophetis, ut dicant: Haec dicit Dominus, cum Dominus non misit. Sicut Christus triduana morte sepulcro conditus [Col. 0059D] fuit, ita et nos intra aquae, id est, intra cognitae naturae suae trina mersione dispositi, dum descendimus, sepelimur; dum emergimus, suscitamur. Vides quid distet inter aquae interque Spiritus sancti operationem, per quam deduci videmus in tumulum, per spiritum praeparari probamus ad regnum, ita et nos in novitate vitae ambulemus. Novitas autem vitae est ubi veterem hominem cum actibus ejus deposuimus, et induimus novum hominem, qui secundum Deum creatus est, et qui renovatur in agnitionem Dei, secundum imaginem ejus, qui creavit eum (Coloss. III). Sicut autem vetus semper veterascit, et de die in diem semper vetustior efficitur, ita et novus hic semper innovatur, et quotidie, si dici potest, [Col. 0060A] ipsa novitas innovanda est, ut nunquam sit quando haec innovatio non augescat. Baptismum itaque resurrectionis pignus est et imago, et ideo per aquam celebratur: ut sicut aqua sordes abluit, ita et nos per baptismum ab omni peccato spiritaliter purgatos et innovatos credamus. Si enim complantati facti sumus similitudini mortis ejus. Quid est complantari similitudini mortis Christi? quo velut plantam alicujus ostendit mortem Christi, cui nos complantatos vult nunc esse ex succo radicis ejus: radix quippe succrescens producat ramos justitiae, et fructus afferat vitae. Quod si vis de Scripturis agnoscere quae sit ista planta cui complantati esse debemus, et cujus generis arbor, audi quid de sapientia scribitur: Arbor, inquit, vitae est omnibus sperantibus in se, et [Col. 0060B] qui confidunt in ea tanquam in Domino: Christus ergo virtus Dei, et Dei sapientia, ipse est arbor vitae, cui complantari debemus, et novo quodam atque amabili dono, mors illius nobis vitae arbor efficitur. Omnis planta hiemis tempore mortem, resurrectionem veris exspectat: si ergo et nos in Christi morte complantati sumus, in hieme saeculi ejus et praesentis vitae, etiam ad futurum ver inveniemur fructus justitiae ex ipsius radice proferentes. Simul et resurrectionis erimus. Duplex intelligitur resurrectio, una, mente et proposito ac fide cum Christo a terrenis resurgimus, ut coelestia cogitemus; altera, quae generalis omnium erit in carne resurrectio. Vel: Si enim complantati, etc., id est, si in baptismo omnia vitia deposuimus, resurgentes in novitate, et de caetero [Col. 0060C] non peccemus, simul et resurrectionis illius similes erimus, in corporis scilicet gloria, non in divinitatis natura. Scientes quia vetus homo noster simul crucifixus est. Vetus homo noster intelligendus est vita prior quam duximus in peccatis, cujus finem et interitum facimus, ubi recipimus in nobis fidem crucis Christi, per quam ita destruitur corpus peccati, ut membra nostra, quae serviebant peccato, ultra ei non serviant, sed Deo. Simul crucifixus est. Scilicet Deo. Per baptismum cum Christo te crucifixum intellige, qui membrum de corpore ejus factus es, et ille quidem innoxium corpus appendit, ut noxium suspendas a vitiis: in quo mysterio Moyses serpentem aeneum in deserto suspendit (Num. XXI). Ut destruatur corpus peccati. Ut destruatur corpus [Col. 0060D] nostrum a servitute peccati, ut fiat mancipium justitiae, quod solebat esse peccati: Omnis enim qui facit peccatum, servus est peccati. Corpus est peccati. Id est, iniquitas, cujus caput diabolus, cujus membra enumerat Apostolus esse super terram: Quae sunt fornicatio, avaritia, contentio, ira, dolus. Item secundum Ambrosium: vetus homo noster, malos actus crucifixos dicit, id est, mortuos. In cruce autem auctor peccati, id est, diabolus destructus est: qui enim mortuus est, justificatus est a peccato, hoc est, alienus est a peccato, mortuus enim omnino non peccat: ita et qui natus de Deo est, non peccat; crucifixus enim, omnibus membris dolore occupatis, peccare vix poterit. Si autem mortui sumus cum Christo. [Col. 0061A] Praesenti sermone Apostolus conclusionem omnium facit quae in superioribus astruxerat, et dicit: Si autem mortui sumus cum Christo, per haec scilicet, quae superius ostendit. Credimus et convivemus ei. Non dixit, et conviximus ei, sicut dixit mortui sumus, sed convivemus, ut ostendat quia in praesenti mors operatur, vita autem operatur in futuro, tunc scilicet cum Christus manifestus fuerit, qui est vita nostra, abscondita in Deo. Unde consequenter intelligitur quod sicut mortui non sumus, non convivemus, quia hujus non sumus membra. Scientes quod Christus surgens a mortuis, jam non moritur. Securitatem de resurrectione Salvatoris ostendit, ad quam sic venire continget, si melioris vitae fuerit aemulatio: sive jam non potestis iterum baptizari, quia [Col. 0061B] Christus non potest iterum pro vobis crucifigi, sicut dicit ad Hebraeos. Impossibile est, qui semel sunt illuminati, etc. (Hebr. VI). Quibus non poenitentiam negat, sed iterationem baptismi diffitetur. Qui enim mortuus est peccato. Quia ipse peccata nostra portavit, et pro nobis doluit, ne de caetero peccaremus: nec Christus iterum passurus erit, nec mors dominabitur in eum. Quod autem vivit, vivit Deo. Vivere autem Deo, ita intelligendum est, quasi expleto eo quod in forma Dei positus, exinanivit semetipsum, formam servi accepit, et factus est obediens Patri usque ad mortem (Philip. II), rursum permaneat in forma Dei atque aequalis Patri. Ita et vos aestimate vos mortuos quidem esse peccato. Non sine causa autem dixit, existimate vos mortuos esse peccato, quod [Col. 0061C] melius quidem in Graeco habetur: Cogitate vos mortuos esse peccato [a 48Kb] . Res enim de qua sermo est, in cogitatione consistit, quia hujusmodi mors non in effectu, sed in cogitatione habenda est: qui enim cogitet vel existimet apud semetipsum mortuum se esse peccato, verbi gratia, si concupiscentia mulieris trahat, si argenti, si auri, si praedii cupiditas pulset, et ponam in corde meo quod mortuus sim cum Christo, et de morte cogitem, exstinguitur continuo concupiscentia, et effugatur peccatum. Sed et hoc quod addit, Viventes autem Deo in Christo Jesu, non mihi videtur otiosum: simile enim puto esse viventes Deo in sapientia, in pace, in justitia, in sanctificatione, quae omnia Christus est. In his ergo vivere Deo, hoc est, in Christo Jesu. Non regnet ergo peccatum [Col. 0061D] in vestro mortali corpore. Mortale corpus est ex causa praevaricationis Adae, ex fide autem Christi forte creditur in mortale, si non regnet peccatum.

Sed neque exhibeatis membra vestra arma iniquitatis peccato. Id est, diabolo: unumquodque membrum, si officium suum in malos usus verterit, arma iniquitatis efficitur, ad justitiam expugnandam.

Sed exhibete vos Deo tanquam ex mortuis viventes. Peccato scilicet mortui, et justitiae viventes. Et membra vestra arma justitiae Deo. Ut oculus, qui ante videbat ad concupiscendum, nunc videat nudum ad vestiendum, sic de reliquis membris. Non estis sub lege. Non vos vincet peccatum, non enim estis parvuli, [Col. 0062A] sed perfecti, quasi paedagogus puero dicat: Noli facere vitium sermonis, non enim adhuc audis grammaticum, sed oratorem. Si non peccemus, non sumus sub lege, sed sub gratia. Si autem peccemus, vertimur sub lege, et incipiet nostri dominari peccatum, quia qui facit peccatum, servus est peccati. Quid ergo? peccabimus, quoniam non sumus sub lege? Ne dicerent, Ergo cessante vindicta legis impune peccabimus. Absit. Quia si peccatis, sub gratia non eritis, sed quasi sub lege, vel sub dominatione peccati. An nescitis, cui exhibetis vos servos ad obediendum? Nunc ne aliud profitentes, aliud faciamus, et conservi Dei dicamur, gestis autem zabuli inveniamur, praemonet et denuntiat ejus nos servos esse, cujus voluntatem operibus sectamur: nam hoc [Col. 0062B] Deus accusat, dicens: Plebs haec labiis me honorat, cor autem eorum longe est a me (Matth. XV). Videtur parum integra elocutio, quia ait: Servi estis ejus cui obedistis, sive peccati in mortem, sive obeditioni: justitiae per obedientiam, cum ratio poposcerit dici, servi estis ejus cui obedistis, sive peccati, sive justitiae. Sed in eo qui per initium sermonis sponte profitetur, arte compositionis requirere superfluum puto, cum sensus habeatur evidentior: hoc autem est quod in hoc loco Apostolus docet, quia unusquisque in manu sua habet et in arbitrii potestate, ut aut peccati servus sit aut justitiae; sed omnes qui faciunt peccatum, servi sunt peccati. Ad hoc respicit, quamvis non adjecerit: Et omnis qui facit justitiam, servus est justitiae; quod fortassis putet [Col. 0062C] alius idcirco subrelictum, ut cum sequentibus quasi debeat intelligi, mihi tamen consulte videtur non additum; neque enim dici conveniebat, quia omnis qui facit justitiam, servus est justitiae, ut omnis qui facit peccatum, servus est peccati. Nam et Deus ipse facit justitiam, et non idcirco servus justitiae dici potest; nam et ipse diabolus sine dubio peccati servus est, quippe qui descendit a servitute justitiae. Gratias autem Deo, quia fuistis servi peccati. Unde vereor ne forte plures simus qui videamur suscepisse doctrinam, justitiae videamur obedire, corde vero obediamus peccato. Movet me etiam hoc quod non dixit, obedientes ex corde, in quam traditi estis, sed formam doctrinae posuit, nec puto quod unum esse senserit Apostolus doctrinam et formam [Col. 0062D] doctrinae, quod minus esse sciverit formam quam ipsam doctrinam. Et nunc quidem in praesenti vita dum in corpore sumus, formam doctrinae habemus, non ipsam doctrinam, sicut alibi dicit: Videmus nunc per speculum in aenigmate (I Cor. XIII). Ipsa autem doctrina sit de qua dicitur: Tunc autem videbimus facie ad faciem. Unde et in praesenti vita puto quod formam et umbram virtutum tenere possimus, ipsas vero virtutes tunc, cum venerint illa quae perfecta sunt. Et ob hoc Jeremias fortassis in Lamentationibus dicit: Spiritus vultus nostri Christus Dominus, cui dixit: in umbra ejus vivemus in gentibus. Quod si Christus est justitia, et sapientia, et [Col. 0063A] veritas, amatores ejus videbimur. Liberati autem a peccato. Quis est qui liberet a peccato? sine dubio agnitio veritatis: sic enim dicebat Jesus ad Judaeos qui crediderant ei: Si credideritis verbo meo, agnoscetis veritatem, et veritas liberabit vos. Humanum dico propter infirmitatem carnis vestrae. Hoc est, humanum dico, quia nondum ad plenum potestis audire divinum: cum enim multo magis debeatis servire justitiae quam peccato, cui ante servistis, ego tamen concedo infirmitati vestrae ut tantum justitiae serviatis; sive ita humana ratione digna loquor, quod omnes mecum sentire possunt et nullus abnuere. Pudorem quemdam per haec incutit Apostolus auditoribus, ut hoc saltem obsequi debeant justitiae et sanctificationi, quod prius immunditiae [Col. 0063B] iniquitatique detulerant. Quid ergo tam humanum, quid tam leve, quid tam sine onere, et quod nulla possit prorsus infirmitas excusare? Sicut, inquit, exhibuistis membra vestra servire iniquitati. Multo enim amplius et multo intentius honoranda justitia est: si ergo, inquit, humane et communiter ago, eadem postulo, similia requiro. Dudum requirebant pedes vestri daemonum templa, nunc currant ad ecclesiam Dei; protendebantur prius manus ut aliena raperent, nunc ut propria largiantur protendantur, circumspiciant pauperes, debiles, egenos, ad miserandum; aures delectabantur auditu vano, vel bonorum derogationibus, nunc convertantur ad audiendum verbum Dei, ad explanationem legis, et ad capiendam sapientiae disciplinam; lingua, quae [Col. 0063C] conviciis et maledictis, et turpiloquiis consueta est, convertatur nunc ad benedicendum Deum in omni tempore, sermonem sanum proferat et honestum, ut det gratiam audientibus et veritatem loquatur cum proximo suo. Sed quid opus est haec singula persequi, cum pateat etiam uniuscujusque membri ministerium, quod exhibuit vitiis, aptare virtutibus, et actum quem exhibuit immunditiae, nunc ad sanctitatem et castitatem convertere? Itaque et nunc exhibete membra vestra servire justitiae in sanctificatione. Videtur hic sane justitiam nominasse pro omnibus simul virtutibus, sicut e contrario iniquitatem pro omnibus simul vitiis posuisse. Cum enim servi essetis peccati, liberi fuistis justitiae. Hoc est, in nullo servientes ei, ita et nunc liberi estote ab omni peccato. [Col. 0063D] Quilibet a Deo est, servus peccati est. Sane notandum est esse et libertatem culpabilem, et laudabilem servitutem: nam liberum esse justitiae crimen est, servum vero esse laudabile est. Liberi a justitia non sunt, nisi arbitrio voluntatis; liberi autem non sunt a peccato, nisi gratia Salvatoris; unde liberos a justitia dixit, a peccato autem non liberos, sed liberatos, ne sibi hoc tribuerent. Quem ergo fructum habuistis in his, in quibus nunc erubescitis? Nullus sine dubio fructus est in ea re quae per poenitentiam erubescitur, et cujus etiam recordatio verecunda est. Quadriformis autem varietas in omni iniquitate atque justitia videtur inesse: semen scilicet, arbor, finis, fructus; semen est bona sive mala cogitatio; [Col. 0064A] arbor, bona vel mala voluntas; fructus, opera justitiae vel injustitiae, vel justificatio, vel immunditia; finis vero est mors, seu vita aeterna. Non est omittendum quod fructus quidem eos, pro quibus nunc erubescimus, in quo sint noluit nominare. Eorum vero fructum qui liberati sunt a peccato, et servi facti sunt Deo, dicit esse in sanctificationem: bonorum enim frequentius quam malorum habenda memoria est. Nam finis eorum mors est. Finem dixit exitum vitae et actuum, cui aut mors, aut vita succedit, sed huic fini mors, a morte autem ad mortem transit. Stipendium enim peccati mors. Stipendium pro opere militiae redditur; peccatum, nam ideo dixit stipendium peccati mors, ut mortem peccato non immerito illatam, sed debitam demonstraret. Gratia [Col. 0064B] autem Dei vita aeterna. Bene autem metaphoram, id est, figuram militiae ex initio propositam servat, ut militantibus sub peccato rege, imo potius tyrannide, ei a parentibus stipendia debita mortem dicat. Deum vero non erat dignum militibus suis stipendia, quasi debitum aliquod dare, sed donum et gratiam, quae est vita aeterna. Quinque autem species sunt mortis; nam prima mors est separatio animae a corpore; secunda, separatio animae a Deo, quae per peccatum evenit; tertia est secundum illud quod auctor mortis ipsius diabolus mors appellatur; quarta mors nominatur inferni lacus, quo praevaricatrices animae detinentur. Dicitur vero et illa mors laudabilis, qua peccato quisque moritur et Christo consepelitur.



CAPUT VII.
[Col. 0064C]

An ignoratis, fratres, scientibus enim legem loquor. Hinc incipit difficultatem legis ostendere, ut illos hortetur ad gratiam sine ejus timore transire, ut animas eorum firmet in doctrina divina, exemploque legis humanae utitur, ut per terrena suadeat coelestia. Sciunt enim legem Romani quia non sunt Barbari, sed comprehenderunt naturalem justitiam, partim ex se, partim ex Graecis, sed Graeci ex Hebraeis; nam lex Romanis ex Athenis allata est. Quia lex dominatur in homine, quanto tempore vivit. Non est occultum, omnem vitam hominis esse sub lege naturae, haec lex generalis est. Nunc vero aliam proposuit specialem, per quam probare vult assertionem suam. Nam quae sub viro est mulier, vivente viro alligata est legi. Haec lex de Evangelio est, non ex Moyse, [Col. 0064D] neque ex justitia terrena. Suadet ergo Christianis mundum esse a lege factorum, non ab omni lege, nec ultra jam expedire esse sub lege, ne gratiam Dei evacuet reversus in legem. Neque legis erit adulter, sed Evangelii, qui mortua lege junctus Evangelio, postea redit ad legem. Mortua lex dicitur, quando quem continebant reum incognitus est ei: si autem servientes legi accedere se putant ad Evangelium, rei erunt et adulteri: qui viva lege junxerunt se fidei, erunt in utroque adulteri. Scientibus autem legem loquitur Paulus, id est, scientibus quae sit in lege vetustas litterae et novitas spiritus. Nam sicut morte viri mulier liberatur a lege conjugis, et sociandi viro alio accepit libertatem, ita anima, cujus [Col. 0065A] vir lex est, veluti mortua sibi lege secundum litteram, libertatem accepit nubendi alio viro, qui est spiritus legis, spiritus autem Dominus est.

Quod autem dixit: Lex dominatur quanto tempore vivit, non ad hominem, sed ad legem refertur. Hoc enim et in consequentibus indicat, ubi ait: Vivente viro alligata est legi. Et ipsius exempli quod assumptum est, plenius is ordo declarat: legem enim viri loco posuit, et de ipsa dicit:

Si autem mortuus fuerit vir ejus, soluta est a lege viri. Sed quomodo sit mortuus pervidendum est: potest quidem etiam in hoc videri mortuus, cum spiritualis intelligentia excludit, et velut interimit corporalem, et ostendit refugiendam esse occidentem litteram, et sequendum vivificantem spiritum. [Col. 0065B] Itaque, fratres mei, et vos mortificati estis legi. Noluit juxta comparationem legem illis dicere mortuam, sed quod inter Judaeos dicere non audebat, intellectui nostro reliquit per corpus Christi. Quomodo Salvator corpus suum zabulo crucifigendum permisit, sciens esse pro nobis contra illum: idcirco per corpus Christi salvos nos dicit factos. Cui ergo dimittuntur peccata, moritur legi, hoc est, liberatur a lege. Mori autem legi, vivere Deo est. Per corpus itaque Christi hoc consequimur beneficium. Tradens enim corpus Salvator, mortem vicit et peccatum damnavit, id est, diabolum; in ipso enim peccavit diabolus, cum illum innocentem occidit per corpus Christi, in quo corpore iniquitates nostras tulit, et peccata nostra portavit, et qui exuit principatus et [Col. 0065C] potestates, triumphans eos in semetipso.

Ut sitis alterius, qui ex mortuis resurrexit, ut fructificetis Deo. Ille fructificat Deo, qui operibus justitiae, in pomorum modum, primitus in florem, deinde operibus in fructum, postremo ad summam pervenit maturitatem: nullus enim fructus semper in flore est. Ut sitis alterius. Hoc dicit, quia ideo mortui sumus, ut de caetero Christi simus servi solius, et hoc inerit fructificare Deo. Acquiritur enim qui in gratia ejus permanet, dignus resurrectione promissa.

Cum enim essemus in carne. Hoc est, cum essemus in carnali conversatione, passio concupiscentiae operabatur in oculis, et in caeteris membris caeterae passiones, quae tamen per legem ostendebantur esse [Col. 0065D] peccata vitiaque. Per legem erant, hoc est, per legem enim ostendebantur: per legem ostendi, non per legem fieri monstrat; index enim peccati lex est, reos faciens peccatores. Quaenam ista lex est, per quam vitia peccatorum operantur? Nunquid lex Moysi, etiam si secundum litteram observaretur, vitia generat peccatorum? Sed in aperto est quod illam legem dicat membrorum quae resistit legi mentis. Ista ergo lex est quae facit in his qui secundum carnem vivunt, vitia peccatorum abundare, ut fructificarent morti: ad hoc namque est ista in membris nostris, ut resistentes adversum legem mentis, captivos nos ducat peccato, et hos fructus offerat morti, sive ut fructificaret morti, hoc est, ut [Col. 0066A] fructum faceret morti secundae. Lucrum enim tunc facit mors, cum peccatur. Nunc autem soluti sumus a lege mortis. Id est, dum remissionem accipimus peccatorum: non enim habet in nos potestatem, infidis autem et peccatoribus dominatur. Lex autem mortis ideo dicta est, quia punit reos mortis.

Nunc autem soluti sumus a lege mortis. Hoc est, nos mortui cum Christo per baptismum sumus, nisi enim quis mortuus fuerit cum Christo, ab ista lege non solvitur.

Ut serviamus in novitate spiritus. Hoc est, spiritualis gratiae praeceptis, non litterae legis. Lex enim vetus non criminis nomen est, sed temporis vel aetatis. Senuit autem, quia cessavit. Lex autem spiritus est ipsa lex fidei, quia fides in animo est, nec [Col. 0066B] operibus addiscitur, sed corde creditur, et mens ipsa intelligit, naturae suae esse quod credit, nec oculis cernitur, nec manibus palpatur. Est et alia interpretatio legis spiritus, ut quia prior lex ab opere malo inhibuit, haec cum nec in corde debere peccare dicit, lex spiritus vocatur, ut totum hominem faciat spiritualem. Non idcirco nos Christus abstraxit a lege peccati, ut vetustati litterae serviamus, id est, ut circumcisionem accipiamus, et caetera quae vetustas legis litterae continet, sed ut legi Dei in spiritus novitate serviamus, id est, ex omnibus quae in ea scripta sunt spiritualem sensum Spiritu donante capiamus, sicut idem Apostolus alibi dicit: Quia velamen est positum in facie Moysi: cum autem conversus fuerit quis ad Dominum, auferetur velamen. Dominus [Col. 0066C] spiritus est: ubi autem spiritus Domini, ibi libertas (II Cor. III).

Quid ergo dicemus? Non ergo peccatum est lex, sed index peccati. Bona autem et justa est lex. Ostendere enim imminens periculum bonum est, sed hic magis gratias agit, qui ereptus a periculo vivit. Nam concupiscentiam nesciebam. Non dixit, Non habebam, non faciebam, sed nesciebam, hoc est, nesciebam concupiscentiam esse peccatum.

Occasione ergo accepta per mandatum. Omnem dicens concupiscentiam, cuncta peccata significat.

Sine lege enim peccatum mortuum est. Hic duplici genere intelligendum est, ut et zabulum in peccato sciat significatum. Mortuus dicitur fuisse zabulus, quia cessavit ab illusione hominis, quia securus erat [Col. 0066D] de possessione ejus. Peccatum autem mortuum dixit, quia putabatur quod non imputaretur apud Deum, ideo apud hominem mortuum erat, quasi impune peccaretur: sine lege enim pene lex in oblivionem ierat naturalis, quae suggerebat quid esset peccatum. Idcirco lex litterae supra dicta est, ut commemoraret oblitos. Quid est sine lege vixisse, cui lex semper sit? nam quia sine timore Dei vivebat, securus quod non esset Deus judicaturus actus humanos.

Sed ubi venit mandatum, peccatum revixit. In fine oblivionis recognitum est peccatum adveniente mandato, ut omnis qui illud fecerit mortuum se esse cognoscat. Peccatum autem revixit, quia vixerat per [Col. 0067A] scientiam naturalem, et mortuum fuerat per oblivionem, idcirco dicitur revixisse per legem. Ego autem mortuus sum. Mortuus est homo, qui videt se reum apud Deum, qui ante se putabat non futurum obnoxium ex his quae peccabat.

Nam peccatum occasione accepta per mandatum seduxit me. Peccatum hoc loco zabulum intellige, qui auctor est peccati, quique decipit hominem suggestionibus malis, ne faciat quod lex praecipit. Itaque lex quidem sancta. Ut nihil suspicionis perversae remaneret in lege, sic illam commendat, ut non solum justam, sed et sanctam et bonam pronuntiet, et mandatum bonum: quod enim prohibet malum, bonum est. Quod ergo bonum est, mihi factum est mors? Absit. Non enim mihi ipsa lex causa mortis existit, [Col. 0067B] sed ego qui peccando invenio mortem. Sed ut peccatum appareat peccatum, per bonum operatum est mihi mortem. Inimicus, hoc est diabolus, quem in peccato significat, ut appareat esse inimicus, per bonum accepit occasionem operari homini mortem: dum enim ad illicita illum suadet, apparet esse inimicus. Ut fiat supra modum peccans peccatum per mandatum. Ante legem modum habebat per ignorantiam, supra modum est cum scienter admittitur. Scimus autem quod lex spiritualis est. Quia spiritualia mandat, ardua praecipit opera spiritus, prohibens peccata, et ideo non potest impleri.

Ego autem carnalis sum. Ego quicunque legem accipio, et carnaliter vivere consuevi. Quod enim operor. Hoc est, carne, sive carnali concupiscentia. Non [Col. 0067C] intelligo. Non intelligit quod operatur, quia videt se aliud scire et aliud agere. Si autem quod nolo illud facio, consentio legi Dei, quia bona est. Si ipsum malum nolo facere quod committo, utique cum lege sentio, quae mala non vult, sed prohibet. Nunc autem non ego operor illud. Hoc est, secundum spirituale desiderium non ego illud operor. Non ego operor illud, qui velut invitus operor, sed consuetudo peccati, quam tamen necessitatem ipse mihi paravi.

Sed quod habitat in me peccatum. Hoc est, consuetudo peccandi, ab Adam transfusa. Habitat autem quasi hospes, et quasi aliud in alio, non quasi accidentia scilicet non naturalia. Sicut, verbi gratia, si [Col. 0067D] quis jam diu jurare vel irasci consuevit, etiam cum non optat, incurrit. Scio enim quod non habitet in me, hoc est, in carne mea, bonum. Non dixit, Non est caro mea bona, sed quod non habitat in carne, hoc est, in carnali concupiscentia, virtutis bonum. Nam voluntas benefaciendi adjacet mihi. Est voluntas, sed non est effectus, quia carnalis consuetudo voluntati resistit. Perficere autem bonum non invenio. Hoc est, sine adminiculo gratiae non me video facere bonum. Non enim quod volo facio bonum. Semper repetit ut dilucidet: hoc ergo est quod praedictum est, quia ut captivus per supradictas causas illud cogitur facere quod non vult, peccatum quod illius dominetur.
[Col. 0068A]

Jam non operor illud, sed quod habitat in me peccatum. Nunquid qui invitum hominem dicit peccare, immunis debet videri? non utique, ipsius enim vitio et desiderio haec coepta sunt; qui nisi mancipasset se per assensum peccato, non illius dominaretur. Primum enim suadet ut victo dominetur. Invenio igitur legem volenti mihi facere bonum. Legem Moysi asserit voluntati suae dare consensum contra peccatum quod in carne habitat, quod aliud cogit facere quam vult homo et lex. Hic elocutiones integrae non videntur, sed tali quodam ordine legere debemus, ut intellectus lucidior fiat: Ergo quia malum mihi adjacet volenti facere bonum, invenio legem Dei, et condelector ei secundum interiorem hominem. Per quod ostendit quod interior homo, [Col. 0068B] hoc est, voluntas, et propositum, quo initium accipit converti ad Dominum, legi Dei consentit, et delectatur in ea, sed, ut diximus, non statim ut voluntatem quis habuerit converti ad bona, etiam usus bonis operis sequitur: cita enim res est voluntas, et sine impedimento vertitur, opus vero tardum est, quia et usum, et artem, et laborem requirit operandi. Verbi gratia: vult aliquis sapiens fieri, nec tamen statim ut voluit sapiens effectus est: voluntas quid praecessit, nec sine voluntate aliquis sapiens fieri potest. Sed tamen cum voluntas fuerit, adhibendus est labor, studium, sollicitudo, vigiliae, doctrina, institutio; et vix aliquando usu longo et meditatione continua sapiens efficitur. Iste ordo de pudicitia habendus, et de mansuetudine, et [Col. 0068C] patientia, et de singulis quibusque virtutibus sciendus est, in quibus omnibus dici convenit, quia condelector legi Dei, hoc est, virtutibus, secundum interiorem hominem. Video autem aliam legem repugnantem in membris meis. Aliam legem desideria consueta dicit, vel persuasionem inimici. Repugnantem legi mentis meae. Conscientiae scilicet naturali, vel legi divinae, quae in mente consistit, quod supra dixit: velle enim bonum adjacet mihi, hic voluntatem boni legem mentis nominat, quae lex mentis convenit cum lege Dei et consentit ei. Sed rursum motus corporis et desideria carnis, legem membrorum dicit, quae captivam ducit animam, et peccati legibus subdit. Et sicut lex mentis, quae consentit cum lege Dei, si animam potuerit obtinere, adducit [Col. 0068D] eam ad legem Dei, ita et lex quae in membris est, et concupiscentia carnis, si seduxerit animam, peccati eam legibus subdit. Cum haec Paulus, assumpta fragiliore persona, intra hominem haberi certamina docuisset, exclamatione utitur adhuc ex persona illius quem descripsit, et dicit: Miser ego homo, quis me liberabit de corpore mortis hujus? Vidit se miserum, intra quem tot leges sibi invicem repugnant, tot praelia commoventur, pugnat caro adversus spiritum, spiritus vero adversus carnem. De corpore mortis hujus? Merito corpus mortis appellatur, in quo habitat peccatum, quod est mortis causa, hanc dicit mortem, quam ostendit in nece hominis per peccatum inventam apud inferos. Corpus [Col. 0069A] autem mortis cuncta peccata significat: multa enim unum corpus sunt, secundum singula quasi membra uno auctore inventa, ex quibus homo ereptus gratia Dei secundam mortem evasit. Gratia Dei. Quem lex non potuit liberare. Nunquidnam Paulus nondum erat gratia Dei liberatus? Unde probatur quia ex alterius persona loquitur: Mente servio legi Dei. Legi Dei cum dicit, Moysi significat legem et Christi. Ego ipse. Id est, qui liberatus sum de corpore mortis. Carne autem legi peccati. Id est diaboli, qui per carnem subjectam sibi suggestiones malas ingerit animae.



CAPUT VIII.

Nihil ergo nunc damnationis est his qui sunt in Christo Jesu, qui non secundum carnem ambulant. Verum [Col. 0069B] est quod nulla erit damnatio eorum qui sunt in Christo, animo legi Dei servientes. Lex spiritus vitae ipsa est lex fidei quae, dum mortis peccata dimittit, lex vitae est, non per litteram constans, sed per spiritum: quia corde creditur, et spiritus est qui credit. Haec itaque lex in Christo Jesu, hoc est per fidem Christi, liberat credentem a lege peccati et mortis. Lex peccati est, quam in membris dixit habitare. Lex vero mortis Moysi lex est, quia peccatum augebat, ut reum faceret hominem apud legem, ut damnaretur ab ea. Ideoque lex reis mors est, bonis vero spiritualis est. Aliis enim est odor vitae ad vitam, aliis odor mortis ad mortem (II Cor. II). Utrumque continet lex, et litteram occidentem, et spiritum vivificantem. Unde considera ne forte hujus [Col. 0069C] rei formam teneat et illud lignum, de quo scriptum est, sciendi bonum et malum (Gen. II). Utrumque in uno, sicut in lege, continetur. Nam quod impossibile erat legi. Hoc dicit ut baptizatos securos reddat, quia a peccato liberati sunt: quia quod impossibile erat legi. Cui impossibile? nobis scilicet impossibile erat mandatum legis implere, quia subjecti eramus peccato. Ob hoc misit Deus Filium suum in similitudine carnis peccati. Aliter impossibile erat legi ut homines carnales faceret custodire justitiam mortificandae carnis, exemplo non dato. In quo infirmabatur per carnem. Hoc est, in eo quod lex infirmabatur non in se, sed in illis infirmabatur. Unde subinfert per carnem, hoc est: per carnalem concupiscentiam. Quod dixit: in similitudinem carnis [Col. 0069D] peccati, ostendit nos habere carnem peccati, Filium vero Dei similitudinem carnis peccati. Nam naturam quidem corporis nostri habuit, pollutionem peccati, quae ex concupiscentiae motu conceptis traditur, omnino non habuit.

Et de peccato, vel ut verius habetur apud Graecos, pro peccato, damnavit peccatum in carne. Hostiae quas pro peccato offerebant in lege, peccati nomine vocabantur, cum ipsae delicta nescirent, sicut scriptum est: Et imponent manus super caput peccati sui. Sic et caro Christi, quae pro peccatis nostris oblata est, peccati nomen accepit. Quidam sane dicunt quod peccato Judaeorum, quo Dominum occiderunt, peccatum diaboli, quo hominem deceperat, [Col. 0070A] per hominem condemnarit, sicut ad Hebraeos dicit: ut per mortem destrueret eum, qui habebat mortis imperium (Heb. II), peccatum peccato proprio condemnavit: Christus enim a peccato crucifigitur, damnavit peccatum in carne: ibi enim damnatus est ubi peccavit, sicut et alio loco ait: Triumphans illos in semetipso (Col. II). Hoc itaque peccato reus factus Satanas, amisit dominium retentarum animarum, ut jam signatas signo crucis, in quo victus est, in secunda morte tenere non audeat. Damnavit autem peccatum, dum irrita fecit delicta remissione peccatorum concessa. Pro peccato, inquit, damnavit peccatum in carne sua. Ut justificatio legis impleretur in nobis. Ut quomodo in illis, repugnante carnali consuetudine, impleri non potuit, in nobis saltem [Col. 0070B] impleatur, qui exemplo Christi mortificamus carnem. Damnatum dicit peccatum, ut impleretur in nobis justificatio legis datae a Moyse. Quomodo impletur? nisi cum datur remissio peccatorum, ut sublatis peccatis, justificatis appareat, mente serviens legi Dei, hoc est non secundum carnem ambulare, sed secundum spiritum. Qui enim secundum carnem sunt. Homo ex spiritu et carne constructus est; quando ergo carnalia agit, totus caro dicitur: quando spiritualia, totus spiritualis appellatur; unaquaeque enim substantia, cum eam altera in suam ditionem redegerit, et vim quodammodo propriam et nomen amittit.

Quae carnis sunt sapiunt. Id est, carnalia bona pro summis bonis concupiscunt. Non enim quod volo [Col. 0070C] hoc facio bonum, sed quod odi malum hoc ago. Multi hunc locum ita intelligi debere diffiniunt, ut hoc ipsum Apostolum non ex sua, sed ex peccantium persona dixisse confirment. Quid enim boni quod ille non posset implere? et quid e contrario quod malivolens et odiens admiserit? Ad quam vero peccati legem ille vas electionis, in quo Christus loquebatur, potuit captivus abduci? Non intelligentes, qui hoc diffiniunt, quod supradicta testimonia nonnisi ad solos pertineant perfectos, et eorum tantum qui apostolorum merita subsequuntur, congruant sanctitati. Caeterorum quo pacto, id est, peccatorum personae poterit convenire quod dicitur: Non quod volo hoc facio? Quis enim delinquentium nolens adulteriis fornicationibusque contaminetur? Quis [Col. 0070D] invitus proximo tendat insidias? Quis necessitate cogatur, ut falso testimonio hominem opprimat furtove decipiat, aut alterius spolium concupiscat? vel sanguinem fundat, et caetera mala perficiat? Superest igitur ut haec sententia non ex peccatorum persona, sed ex Apostoli, ipsiusque similium dicta esse intelligatur. Sed tamen diligentius indagemus quid sit principale bonum quod Apostolus non poterat perficere cum vellet. Multa enim novimus bona quae beatus apostolus Paulus omnesque illius meriti habuisse credimus, id est, castitas, continentia, prudentia, sobrietas, temperantia, misericordia, justitia, quae omnia in Apostolo ejusque similibus fuisse non dubium est. Quod ergo unum optat facere, scilicet [Col. 0071A] theorica, pro qua vita Maria praefertur Marthae, ut est. Maria optimam partem elegit. Haec ergo theorica, id est, contemplatio Dei, omnium justificationum genera vel merita praecellit, et illa quidem omnia, quae in Apostolo fuisse praediximus, non solum bona et utilia, verum etiam magna atque praeclara sunt. Sed sicut, verbi gratia, stanni metallum, quod alicujus utilitatis et gratiae putabatur, fit argenti comparatione vilissimum; et rursum, auri contemplatione meritum evanescit argenti, aurum quoque collatione gemmarum, gemmae vero claritate margaritarum contemnuntur: ita illa ornamenta sanctitatis, quamvis non solum ad praesens bona et utilia sunt, verum etiam donum aeternitatis acquirunt, tamen si divinae contemplationis meritis comparentur, [Col. 0071B] vilia censebuntur, et comparatione theoricae claritatis fuscantur: multum enim sanctos, quamvis bonorum operum, terrenis tamen studiis occupatos, a contemplatione illius boni retrahunt ac tardant.

Nam prudentia carnis mors est. Ipse dicit, prudentiam humanam esse, pro malo vicem reddere. Talis ergo prudentia mortem parit transgrediendo praeceptum. Spiritus vero prudentia pacem habet non reddendo vicem, et vitam in futuro percipiet. Prudentia vero a providendo est appellata. Prudentia ideo dicitur cum res stulta sit, quia industria et astutia illorum in eo est ut peccet. Sapere enim sibi videntur, si istud diligentius curent. Est et alia prudentia carnis quae, mundanis rationibus inflata, [Col. 0071C] negat aliquod fieri quod mundi careat ratione, unde ridet Virginis partum, carnis resurrectionem. Prudentia autem spiritus vita et pax. Vere haec est prudentia quae vitam requirit, et pacem sequens spiritualem, contemptis illecebris vitae praesentis, habebit vitam cum pace, id est, sine inquietudine.

Quoniam prudentia carnis inimica est Deo, legi enim Dei non est subjecta. Ostendit quid dixerit inimica, ne quis putaret ex adverso aliud venire principium, subjungit et dicit. Legi enim Dei non est subjecta, nec enim potest. Ergo facere contra legem, hoc est inimicum esse in Deum, non quia Deo aliquid nocere potest, sed sibi potest nocere, quisquis resistit voluntati Dei, hoc est enim calcem mittere adversus stimulum. Sic est dictum: Legi enim [Col. 0071D] Dei non est subjecta, neque enim potest. Tanquam si diceretur, nix non calefacit, sed resolvi potest et fervere ut calefaciat, sed cum hoc facit, jam nix non est. Sic et prudentia carnalis, cum anima pro magnis bonis temporalia bona desiderare coeperit contemnere, et spiritualia desiderare, desinit esse carnis prudentia, et spiritui non resistit. Ea namque anima cum inferiora appetit, prudentiam carnis habere dicitur; cum superiora, prudentiam spiritus, non quia prudentia carnis substantia est, qua induitur anima vel exuitur, sed ipsius animae affectatio est, quae omnino desinit cum se totam ad superna convertit.

Qui enim in carne sunt. Id est, voluntate carnis. [Col. 0072A] Hic apparet quod non carnem, sed opera carnis accuset. Totus mundus caro est: omne enim visibile carni deputatur, cognita enim sunt carnis, ideoque qui mundanis rebus obtemperat, in carne est.

Vos autem non estis in carne. In carne positi, dicuntur non esse in carne, sed in spiritu, hoc est, spiritualibus occupati. Si tamen spiritus Dei habitat in vobis. In illo spiritus Dei habitat, in quo apparent ejus fructus, sicut ait ad Galatas: Fructus autem spiritus est gaudium, charitas, etc. (Gal. II). Hoc ideo ambigue dicitur quia in legem inducti, non adhuc perfectae fidei erant, sed spem in eis videbat perfectionis, unde aliquando quasi perfectis loquitur, aliquando quasi perfecturis, hoc est, aliquando laudat, aliquando commonet. Qui enim in carne sunt, [Col. 0072B] Deo placere non possunt. Id est qui voluptatibus carnis acquiescunt: ne quis enim de his dictum putaret qui de hac vita nondum excesserunt, opportunissime subjunxit: Vos autem in carne non estis, sed in spiritu: utique adhuc in hac vita constitutis loquitur. In spiritu enim erant, quia in fide, spe et charitate spiritualium rerum acquiescebant.

Si quis autem spiritum Christi non habet, hic non est ejus. Spiritus autem Christi, humilitatis, patientiae, omniumque virtutum est, qui dilexit inimicos et pro eis oravit. Spiritum Dei, nunc spiritum Christi dicit: quia omnia Patris Filii sunt. Hoc ergo dicitur, quia supradictis erroribus qui subjectus est, ad Christum non pertinet: spiritum enim ejus non habet, quem ut Filius Dei esset, acceperat. Hic non [Col. 0072C] est ejus. Cum in Psalmis dicat: Meae sunt omnes ferae silvarum, jumenta in montibus, et boves (Psal. XLVI). Et si ferae et jumenta ejus sunt, quomodo homines ejus non sunt? Potest et sic intelligi quod qui non habet spiritum Christi, hic non ejus est: nam hic creatura quidem ejus est, sicut silvarum ferae, et jumenta in montibus, et boves, sed discipulus ejus non est.

Si autem Christus in vobis est: corpus quidem mortuum est propter peccatum. Si Christum imitamini, carnalis sensus quasi mortuus vobis non resistit. Vel propter peccatum, etc., hoc est merito peccati. Peccati causa corpus mortuum asserit: corpus autem dicens, totum hominem significat mortuum peccati causa. Spiritus vero vivit propter justificationem. [Col. 0072D] Hoc est, spiritus vivit, ut justitiam operetur: non enim hoc solum quaeritur, ut a carnalibus cessemus, sed spiritualia faciamus. Mors autem corpori peccati causa, id est, ne peccet, imponitur. Quod si corpus peccato mortuum est, spiritus necessario ad faciendam justitiam vivit. Qui enim in corpore mortuus nec servit peccato, necesse est ut in spiritu vivat et justitiae serviat. Sic et idem apostolus in quodam loco dicit tradidisse quemdam in interitum carnis, ut spiritus salvus fiat.

Quod si spiritus ejus qui suscitavit Jesum a mortuis. Quoniam quidem supra dixerat de his qui ad similitudinem mortis Christi corpora sua mortificant, ne peccent, necessario tunc mentionem ejus facit qui [Col. 0073A] suscitavit Jesum a mortuis, ut similitudine et pari ratione, qua commortui sunt et consepulti, sciant se per spiritum ejus qui Jesum a mortuis suscitavit vivificandos esse, et ad Christi similitudinem resuscitandos esse a mortuis. Et quatenus id fiat, ostendit; dicit enim: Propter inhabitantem spiritum ejus in vobis. Unusquisque sic habere in se spiritum Christi probatur. Christus sapientia est: si sit sapiens secundum Christum, et quae Christi sunt sapiat, habet in se per sapientiam spiritum Christi. Christus est justitia: si quis habeat in se justitiam Christi, per justitiam habet in se spiritum Christi. Christus pax est: si quis habeat in se pacem Christi, per spiritum pacis habet in se spiritum Christi. Sic et charitatem, sic et sanctificationem, sic et singula [Col. 0073B] quaeque, quae Christus esse dicuntur, hic qui habet spiritum Christi, in se habere credendus est, et sperare quod corporale corpus suum vivificabitur, propter inhabitantem in se spiritum Christi.

Et mortalia vivificabit corpora vestra. Quia supra propter peccatum corpus dixerat mori morte secunda, id est totum hominem, hic iterum propter bonam vitam mortalia corpora vivificare promisit, id est totum hominem. Non autem ait qui suscitavit Jesum Christum ex mortuis, vivificabit mortua corpora vestra, cum supra dixisset corpus mortuum; sed vivificabit, inquit, et mortalia corpora vestra, ut scilicet jam non solum non sint mortua, sed nec mortalia, cum animale resurget spirituale, et mortale hoc induetur immortali, absorbebitur mortale [Col. 0073C] a vita.

Ergo, fratres, debitores sumus non carni. Hoc totum ait, ut ostendat eis legem non esse necessariam, quae carnalibus data est. Spiritum Christi habitare in nobis, et dona spiritus in nobis collata superius docuit: consequenter ergo nunc addidit, quia debitores eorum sine dubio quae a spiritu consecuti sumus. Carni autem, inquit, non sumus debitores, neque enim propterea fecit nos Deus ad imaginem suam, ut carnis servitio essemus obnoxii, sed ut potius creatori suo anima deserviens, ipsa servitio ac ministerio carnis utatur. Sed fortasse dicat aliquis: Quomodo non sumus debitores carni, cum victum ei et indumentum providere naturae necessitate cogamur? Non ergo hoc negat nos esse debitores, sicut [Col. 0073D] alibi dicit: Et carnis curam ne feceritis in concupiscentiis. Non utique negat curam carnis habendam in necessariis, sed in concupiscentiis.

Si enim secundum carnem vixeritis, moriemini. Nihil verius quam si secundum carnem vixerimus, moriemur. Adam enim praevaricans vendidit se peccato, carni deputatus. Omne enim peccatum caro est, propterea enim quod deforis peccatum tantum est. Si autem per spiritum facta carnis mortificaveritis, vivetis. Hoc est, si spiritualibus actionibus carnis opera subjeceritis, vivetis. Notandum sane opera carnis, non substantiam condemnari; mortificat autem quis hoc modo actus carnis. Fructus est spiritus charitas; odium carnis est actus: odium igitur [Col. 0074A] per charitatem mortificatur et exstinguitur. Gaudium similiter fructus est spiritus; tristitia vero hujus saeculi, quae mortem operatur, carnis est actus: haec ergo exstinguitur, si sit in nobis gaudium spiritus. Pax fructus est spiritus; dissensio et discordia, carnis est: sed certum est discordiam mortificari posse per pacem; sed et caetera vitia caeteris virtutibus mortificantur. Quicunque enim spiritu Dei aguntur, hi filii sunt Dei. Hos dicit spiritu Dei agi, in quorum actibus consilia principum et potestatum hujus mundi non videntur: in quorum enim videntur, non sunt filii Dei, sed Zabuli.

Non enim accepistis spiritum servitutis iterum in timore. Judaei acceperunt spiritum qui illos ad servitutem cogeret per timorem. Timere enim servorum [Col. 0074B] est; diligere, filiorum. Qui ergo opera charitatis voluntate nolebant, timoris vindictae necessitate coguntur. Nos vero omnia voluntarie operemur, ut filios nos probemus. Hoc ergo est quod docet Paulus: Qui posteaquam commortui sumus Christo, et spiritus ejus factus est in nobis, non iterum spiritum servitutis in timorem, hoc est, non rursum parvuli et initia habentes effecti simus, sed quasi perfecti semel.

Jam accepimus spiritum adoptionis, in quo clamamus: Abba pater. Neque enim pater alius quisquam, nisi filius, vocat: Abba pater. Qui vocat patrem, filium se profitetur: debet ergo in moribus similis inveniri, ne pro nomine quoque in vacuum usurpato, majori poenae subjaceat. Abba pater, hic duo verba [Col. 0074C] unum significantia posuit, propter duos populos in unum redactos, ut unum semen Abrahae fierent.

Ipse spiritus testimonium reddidit spiritui nostro, quod sumus filii. Testimonium adoptionis quod habemus spiritum, per quem ita oramus: tantam enim arrham non poterant, nisi filii accipere.

Si autem filii, et haeredes. Cum Deus Pater nullo modo mortuus dici possit, Christus ejus Filius mortuus dicitur. Causa incarnationis quidem est, ut hic qui mortuus est, semper viventis haeres esse dicatur, cum haeredes utique non nisi mortuorum sint. Sed haec causa humanitatis est: nam apud Deum, quae apud nos haereditas dicitur, donum est patris in filios obedientes transfusum. Haeres quis efficitur Dei, cum quae Dei sunt meretur accipere, id est, incorruptionis [Col. 0074D] et immortalitatis gloriam, thesauros sapientiae et scientiae reconditos.

Cohaeredes vero Christi. Cum transformabit corpus humilitatis nostrae, conforme corpori gloriae suae, sicut Apostolus ad Hebraeos dicit, Testamentum testatoris morte firmatur (Heb. IX): propterea mortuo pro nobis Christo, novum testamentum esse asserit, cujus similitudo vetus testamentum erat, in quo mors testatoris per victimam praefigurabatur. Si ergo quaeratur quomodo simus secundum verba ejusdem Apostoli cohaeredes Christi, fiatque haeres Dei, cum haereditas morte decessoris firma teneatur, nec ullo alio modo haereditas possit intelligi, respondetur, ipso quidem mortuo nos factos esse [Col. 0075A] haeredes, quo filii etiam ejus dicti sumus. Non jejunant, inquit, filii sponsi, quandiu cum illis est sponsus. Haeredes ergo ejus dicemur, quia reliquit nobis pacis ecclesiasticae possessionem, quod testatus est dicens: Pacem meam do vobis, pacem relinquo vobis (Joan. XIV). Cohaeredes autem ejus efficimur, quoniam videbimus eum sicuti est. Haereditatem nos ejus patris quomodo morte adipiscimur? quia mori non potest, quandoquidem, inquit, ipse fit haereditas nostra, secundum illud quod scriptum est: Dominus pars haereditatis meae (Psal. XV). Sed quomodo convocati sumus adhuc parvuli, et ad spiritualia contemplanda minus idonei? Usque ad humillimas nostras cogitationes se misericordia divina porrexit. Cum autem venerit quod perfectum est, auferetur quod [Col. 0075B] ex parte est. Convenienter enim dicitur moriturum esse quod auferetur: ut quomodo cum cernere niteremur quod non evidenter atque perspicue coeperamus, ita nobis quodammodo moritur Pater in aenigmate, et idem ipse fit haereditas, cum facie ad faciem possidetur: non quia ipse moriatur, sed quia imperfecta in eum nostra visio perfecta visione perimitur, et tamen nisi illa prior nos nutriret, ad illam plenissimam et evidentissimam non efficeremur idonei. Quod si etiam de Domino nostro Jesu Christo, non secundum Verbum in principio Deum apud Deum, sed secundum puerum, qui proficiebat aetate et sapientia (Luc. II), pius intellectus admittit, propria illa susceptione servata, quae communis ei cum caeteris hominibus non est, manifestum est [Col. 0075C] cujus tanquam morte possideat haereditatem; non enim nos cohaeredes ejus esse possumus, nisi et ipse haeres sit. Si autem pietas non admittit ut primo ex parte videret homo Dominicus, deinde ex toto, quanquam in sapientia proficere dictus sit, corpore suo intelligitur haeres, id est, Ecclesia, cujus cohaeredes sumus, quamvis ex nobis constet. Sed rursum quaeri potest cujus morte simus nos etiam haereditas Dei, secundum illud: Et dabo tibi gentes in haereditatem (Psal. II), nisi forte hujus mundi, quo prius tanquam dominante tenebamur. Post autem cum dicimus: Mundus mihi crucifixus est et ego mundo (Gal. VI), possidet nos Christus, mortuo illo qui nos possidebat, cum ei renuntiamus, morimurque illi et ipse nobis.
[Col. 0075D]

Si tamen compatimur. Videamus ergo quid sit compati. Compati est persecutiones tolerare, et carnem crucifigere cum vitiis et concupiscentiis. Existimo enim quod non sint condignae passiones hujus temporis ad futuram gloriam. Hinc vult futuram gloriam commendare, ut praesentes pressuras facilius toleremus. Nihil quidem dignum inveniri vel comparari ad futuram gloriam potest: in quo enim mortale immortalibus conferas? aut invisibilibus visibilia? aut aeternis temporalia? aut perpetuis caduca? Puto quod in praesenti vita consolatio quae datur justis, secundum mensuram cruciatuum detur. Gloria vero futura, de qua dicit Apostolus, quae revelabitur in nobis, non secundum mensuram passionum: [Col. 0076A] Non enim condignae sunt passiones hujus temporis ad futuram gloriam.

Nam exspectatio creaturae revelationem filiorum Dei exspectat. Diversi hunc locum diversis modis exponunt. Sive omnis creatura resurrectionis tempus exspectat, quia tunc in melius commutabitur; sive angelica rationalis creatura: Petrus enim dicit etiam angelos desiderare gloriam sanctorum. Revelationem filiorum Dei exspectat. Hoc est, cum revelabuntur ea quae praeparata sunt his qui filii Dei merebuntur esse; aut certe cum, sublato ab his velamine quo obteguntur, manifesti fuerint ipsi qui filii Dei sunt. Quae autem est creatura quae revelationem filiorum Dei exspectat? Haec, inquit, quae vanitati subjecta est. Subjecta autem non ea conditione, [Col. 0076B] ut maneat semper subjecta vanitati, sed cum quadam spe. Quae autem spes, ita commemorat, dicens: Quoniam et ipsa, inquit, liberabitur a servitute. Quid est ergo quod vanitati subjecta est, nisi quia quae generat caduca sunt: operatur enim ut fructus faciat corruptibiles. Omnia enim quae nascuntur in mundo, infirma, caduca, et corruptibilia, ac per hoc vana sunt, quae statum suum tenere non possunt. Non autem sponte subjecta est vanitati, non enim sibi proderit quod subjecta est, sed nobis, et propter eum qui subjecit eam in spe: quoniam contradicere non potest creatura creatori suo, ejus causa subjecta est in spe. Vide ipsius solis et lunae, ac stellarum coeli, et totius mundi ministeria, quomodo subjecta sunt vanitati, corruptionique deserviunt. Ad usum namque [Col. 0076C] hominum alunt segetes, fructus producunt arborum, herbamque camporum, atque eosdem in se revertentes anni circulos volvunt: reparant enim quae praetereunt, et praeterire rursum quae reparata sunt sinunt. Ipsos quoque angelos huic rationi credo subjectos, etiam non volentes, sed propter eum qui subjecit in spe: voluntati enim ejus quis resistit? Ego etiam de archangelis tale aliquid intelligere propheticis invitor eloquiis. Quid enim tantae vanitatis et tantae corruptionis invenies, quam bella gerere in hoc mundo, pugnas adversum me, regnum, et gentes commovere? Vide ergo quod in his praecipuum archangelici operis habetur officium, sicut Daniel propheta testatur, cum dicit, quia archangelus loquatur ad eum, qui diceret ei quod pugnaret [Col. 0076D] adversum principem Persarum: et nemo, inquit, fuit mihi in adjutorio, nisi Michael princeps vester (Dan. X). Ergo per singula deprehenditur rationabilis creatura vanitati esse subjecta, non volens, sed propter eum qui subjecit in spe. Spes namque est ab his rebus corporeis et corruptibilibus aliquando cessandum: hanc enim habet exspectationem creatura ista rationalis, ut revelatio fiat filiorum Dei, propter quos angeli mittuntur in ministerium, ut et ipsi cum his quibus ministraverunt haereditatem capiant salutis, ut coelestium et terrestrium fiat unus grex et unus pastor, ut sit Deus omnia in omnibus. Omnis enim creatura congemiscit, et comparturit, et dolet. Sicut gaudent angeli super poenitentes, ita dolent super [Col. 0077A] converti nolentes. Requirendum est cur in superioribus nominaverit creaturam, et nunquam dixerit, omnis creatura, ad ultimum vero dicat: Scimus enim quoniam omnis creatura congemiscit, et condolet, hoc est, quae necessitati corruptibilis corporis subjacet. Omnis autem creatura est, quae dolentibus condolet, et quae gementibus congemiscit. Omnis autem creatura superior agones et certamina nostra spectat, et condolet cum vincimur, cum vincimus congaudet. Ipsa igitur elementa cum sollicitudine opera sua exhibent, quia et sol et luna non sine labore statuta sibi spatia implent, et spiritus animalium magno gemitu arctatur ad exhibenda servitia, satis de nostra salute sollicita sunt, scientes ad suam liberationem proficere, si modo nos citius [Col. 0077B] agnoscamus auctorem.

Non solum autem illa. Non solum angeli, qui benigniores sunt nobis, de hujusmodi dolent, sed etiam nos, qui jam spiritum habemus, de talibus ingemiscimus. Primitias spiritus habentes. Hoc ergo quod in eos prae caeteris sublimius et praeclarius collatum est, sancti Spiritus donum appellavit, et ideo dicitur, sed et nos ipsi, in quo specialiter designare videtur apostolicam dignitatem. Nos ergo, inquit, ipsi, hoc est, apostoli, primitias habentes, qui electi sumus ad hoc, ut primitias spiritus acciperemus, nos ipsi intra nos gemiscimus. In tantum, inquit, nulla creatura est quae doloribus et gemitibus vacet, ut etiam nos ipsi, qui summa a Spiritu sancto et electa dona percepimus, tamen exspectantes redemptionem [Col. 0077C] corporis nostri, necessario dolemus et gemiscimus. Scrutare librum Quaestionum, ut scias quid de hac lectione beatus Augustinus sentiat. Spe ergo salvi facti sumus. Hoc dicitur quia sperando quod promisit Deus in Christo, meritum nobis fecimus ut liberemur. Ergo in spe liberati sumus, quia non aliud putamus quam credimus. Spes autem quae videtur, non est spes. Quod videtur, non speratur, sed proprium est ac possidetur. Nulla enim in rebus visibilibus Christianis spes est, nec nobis praesentia promissa sunt, sed futura. Non est spes. Nihil est ergo prorsus sperandum in futuro de his quae videntur. Oculus enim non vidit quae praeparavit Deus his qui diligunt eum. Videt autem oculus coelum et terram. Non ergo oportet hoc quod videtur credi praeparatum [Col. 0077D] esse a Deo his qui diligunt eum, sed coelum quidem, imo potius coelos multo eminentiores et celsiores quam est istud firmamentum quod videri potest. Et terra speranda est, non tamen haec arida quae oculis subjacet, sed illa erit mansuetorum terra quam oculus non vidit. Spes quae videtur, non est spes. Tunc ergo erit res, quae nunc spes est, cum apparuerit quid erimus, id est, similes illi, quoniam videbimus eum sicuti est. Manifestum est non esse spem quae videtur, sed quae non videtur, ac per hoc sperantes praemiis reficiendi sunt, quia quae non vident sperant. Si autem quod non videmus speramus, per patientiam exspectamus. Ideo fides per patientiam grandis est praemii, quia quod non videt, credit, et [Col. 0078A] quasi jam acceperit, ita secura est de nondum acceptis, sicut dicit ad Hebraeos: Patientia vobis necessaria est, ut voluntatem Dei facientes reportetis repromissionem (Hebr. X). Spes enim sine patientia esse non novit, per patientiam exspectamus: haec exspectatio patientia est.

Similiter enim Spiritus adjuvat infirmitatem nostram. Quia quae ante petuntur quam peti debeant, et sunt contraria, non sinit fieri. Quae autem sit infirmitas nostra, Dominus docet cum dicit: Spiritus quidem promptus est, caro autem infirma (Matth. XXVI). Ergo infirmitas nostra ex carnis infirmitate descendit. Ipsa enim est quae concupiscit adversus spiritum, et dum concupiscentias suas ingerit, virtutem et libertatem spiritus impedit, et sinceritatem [Col. 0078B] orationis suffocat. Sed ubi viderit Spiritus Dei laborare spiritum in adversando carni et adhaerendo sibi, porrigit manum, et adjuvat infirmitatem ejus; et velut magister ejus suscipiens rudem discipulum et ignorantem penitus litteras, ut eum docere possit et instituere, necesse habet inclinare se ad discipuli rudimenta, et ipse prius dicere nomen litterae, ut respondendo discat, et fit quodammodo magister ipse incipienti discipulo similis, ea loquens et ea meditans quae incipiens loqui debeat ac meditari. Quid orare, quid a Deo petere oporteat ignoramus: interdum enim quae contraria saluti sunt petimus vel cupimus infirmitate cogente. Sicut enim quis in aegritudine corporis positus non ea quae sanitati conducunt, sed ea quae praesentis infirmitatis [Col. 0078C] desiderium suggesserit, poscit a medico, ita et nos in hujus infirmitate languentes, interdum a Deo petimus quod non expedit nobis. Infirmitatem nostrae orationis ignorantiam significare declaravit: fallimur enim putantes quae poscimus prodesse, cum non sint. Denique eidem Apostolo deprecanti ut tentationes a Deo cessarent, quia crebrae erant, dictum est a Domino: Sufficit tibi gratia mea: nam virtus in infirmitate perficitur (II Cor. XII).

Sed ipse Spiritus postulat pro nobis gemitibus inenarrabilibus. Hic gratiam Spiritus Spiritum nominavit; postulat autem, quia postulare nos facit gemitibus qui enarrari non possunt. Sicut tentare nos dicitur Deus, ut sciat, hoc est, scire nos faciat quales sumus. Sed et usu communi quo aliquis fieri jubet, [Col. 0078D] ipse dicitur operari, ut: ille aedificavit domum, aut, ille codicem fecit, cum nec ille scripserit, nec ille struxerit. Qui autem scrutatur corda, scit quid desideret Spiritus, quia secundum Deum postulat pro sanctis. Ostendit quidem, non tam verba nostra in oratione, quam cor mentemque perpendi: ipse enim est qui scrutator est cordis et renum. Scimus enim quoniam diligentibus Deum omnia cooperantur in bonum. Hoc dicit, quia si imperite precati sunt, non illis oberit, quia propositum cordis eorum sciens Deus, non illis imputat quae adversa postulant, sed ea annuit quae danda sunt a Deo amantibus; unde et Dominus ait: Scit enim Pater vester quid opus sit vobis antequam petatis ab eo (Matth. VII). His qui [Col. 0079A] secundum propositum vocati sunt sancti. Secundum quod proposuit salvare sola fide quos praescierat credituros, et quos gratis vocavit ad salutem, multo magis glorificabit operantes.

Quos praescivit et praedestinavit. Hos quos praescivit futuros devotos sibi, ipsos elegit ad promissa praemia capessenda. Puto quod sicut non de omnibus dixit, quos praedestinavit, ita nec de omnibus dixit, quos praescivit. Non enim secundum opinionem vulgi communem putandum est bona malaque praescivisse Deum, sed secundum sanctae Scripturae consuetudinem sentiendum est. Observet enim qui studiosus est in Scripturis, sicubi invenit Scripturam dicere quod malos praescierit Deus, sicut in praesenti loco de bono manifeste dicit: Quia quos praescivit, [Col. 0079B] praedestinavit conformes imaginis Filii Dei, de bonis tantum dici; caeteros vero non praescire, sed nescire dicitur Deus: Novit enim Deus qui sunt ejus. Ad eos autem qui non sunt digni ut sciantur a Deo, Salvator dicit: Discedite a me, quia nunquam cognovi vos, operarii iniquitatis (Matth. VII). Non quod aliquid potest illam naturam, quae ubique est, subterfugere, sed quia omne quod malum est, scientia ejus vel praesentia habetur indignum. Fortassis ab attentis lectoribus etiam hoc requiri videbitur, cur non dixerit conformes filii, sed conformes imaginis. Et quamvis arduum hoc videtur et difficile, tamen vide si possumus illud dicere: Quia specialis et propria imago, quae eam totam atque ex integro suscipit, et in semetipsa formabitur, ipsa Jesu anima dicenda [Col. 0079C] est, quae semper omnia verbo ac sapientiae Dei ita coaptat, ut nullo prorsus ab hujus similitudine decolor habeatur: ita ut quicunque summam perfectionis ac beatitudinis consectatur, ad illius imaginem ac similitudinem tendat, quae primo loco et super omnes caeteros Filii Dei imago est: ita ut sit ipse primogenitus in multis fratribus, in his videlicet quorum conformatione imaginis Filii Dei primatum tenet. Similes ei erimus, id est, Deo, sed tantummodo Filio, qui solus in Trinitate corpus accepit, in quo mortuus fuerat, et resurrexit, atque ad suprema provexit. Et in ista parte imago Filii Dei facti sumus, quia sicut ille habet, sic et nos conformes facti immortale habebimus corpus, non Patris imaginis ac Spiritus sancti.
[Col. 0079D]

Ut sit primogenitus in multis fratribus. Recte primogenitus, qui ante creaturam non factus, sed natus est. Est et primogenitus in regeneratione spiritus; est primogenitus ex mortuis, cujus natura mori ignorat: est primogenitus, post victoriam ascendens in coelos; primogenitus igitur in omnibus frater noster dicitur, quoniam homo dignatus est nasci; Dominus vero, quia Dominus noster est.

Quos autem praedestinavit, hos et vocavit. Quos praescivit credituros, hos vocavit. Vocatio autem volentes colligit. Ergo vocantur per praedicationem ut credant; credentes justificantur per baptismum, glorificantur in virtutibus gratiarum, sive in resurrectione futura. Aliud est praescire, aliud praedestinare. [Col. 0080A] Praescientia itaque gerenda praenoscit, postmodum praedestinatio retribuenda describit. Illa praevidet merita, haec praedestinat praemia. At adversum eos qui nobis hujusmodi suscitant quaestiones etiam hoc possumus dicere: Si quos praescivit, illos et praedestinavit: non autem omnes praedestinavit, ergo non omnes praescivit, et secundum eos erunt aliqua quae ignorat Deus. Si vero praenoscere secundum hoc accipiatur quod praediximus, hoc est in affectum recipere, sibique sociare, verum erit, quod sicut non omnes praedestinavit, ita neque omnes praecognovit: sic enim et Jesus dicitur non cognovisse peccatum, hoc est, qui nescierit homicidium, vel adulterium, et his similia. An neque adhaesit ei peccatum, sicut scriptum est: Qui servat [Col. 0080B] mandatum, non cognoscet verbum malum, hoc est, non recipiet verbum malum. Illos vocavit. Vocare est cogitantem de fide adjuvare, aut compungere eum quem sciat adjuvare.

Quid ergo dicemus ad haec? Hoc est beneficia quae praedicta sunt. Deus quomodo pro nobis sit, manifestum est ex his quae supra exposuit, id est, quod spiritus Dei habitat in nobis, et quod spiritus Christi, vel Christus, in nobis est, quod spiritus ejus qui suscitavit Christum a mortuis habitat in nobis. Vel spiritu Dei agimur. Vel quod spiritum adoptionis accepimus. Vel quod sumus filii Dei et haeredes et cohaeredes Christi; vel primitias spiritus accepimus; vel quod nobis omnia cooperantur in bonum diligentibus Deum: vel quod secundum propositum [Col. 0080C] vocati sunt, et praecogniti, et praedestinati, et sanctificati, et glorificati. Horum omnium memoriam faciens, et simul omnia repetens ait: Quid ergo dicemus ad haec? hoc est ad haec omnia quae supra diximus, quia si sic Deus pro nobis est ut haec nobis cuncta concesserit, quis esse adversum nos poterit? Non quod omnino neminem nobis dicat adversum, alioquin quomodo stabit quod dictum a Petro: Adversarius vester diabolus sicut leo rugiens circuit, quaerens quem transdevoret (I Pet. V). Sed hoc est quod ostendit, quia, Deo agente pro nobis, contemptibilis et nullus efficitur adversarius vester, dicente David: Dominus illuminatio mea, et salus mea: quem timebo? (Psal. XXVI.) Qui etiam proprio Filio suo non pepercit, sed pro nobis omnibus tradidit [Col. 0080D] illum. Pro omnibus ergo tradidit eum, non solum pro sanctis, non solum pro magnis, sed pro minimis omnino, qui sunt in Ecclesia. Tradidit Filium proprium Pater, et ideo etiamsi minorum aliquem et infirmorum laedat quis percutiens infirmam conscientiam, in Christum peccare dicitur, quoniam quidem scandalizet animam pro qua Christus mortuus est. Quomodo non per illum omnia nobis donavit? Quid potest habere charius quod nobis neget, qui Filium suum non negavit? Quis accusabit adversus electos Dei? Multa sunt in Scripturis quae nisi proprio modo enuntientur, in contrariam recedunt sententiam, sicuti est: Quis accusabit adversus electos Dei? Deus, qui justificat. Quod si quasi [Col. 0081A] confirmative observato genere pronuntiationis suae dicatur, magna perversitas oritur. Sic ergo pronuntiandum est ac si diceret. Deusne est, et subauditur, non utique, sed justificat. Quos ergo Deus elegit credentes, ac signis et virtutibus justos ostendit, quis de pristinis audebit accusare delictis? vel pro contemptu legalium mandatorum? Videtur mihi quod ait: Quis accusabit adversus electos Dei? de diabolo dicere: nullus enim electus, et ita magnus, quem ille non audeat accusare, nisi illum solum qui peccatum non fecit, qui et dicebat: Nunc venit princeps mundi, et in me nihil invenit (Joan. XII). Sed diligentius intuere quod non dixit Apostolus: Quis accusabit adversum vocatos, sed adversum electos; nisi enim fueris electus, et in omnibus [Col. 0081B] te probabilem exhibueris Deo, habebis accusatorem. Si enim causa tua mala est, quid tibi proderit advocatus, etiamsi Jesus sit qui interpellet? Jesus enim veritas est, non potest ergo pro te veritas fallere. Deus qui justificat, hoc in Isaia propheta est, quod hic quasi suum ponit quia omnino est alius, qui quidem nos arguet, ne forte nos ipse Deus accuset, sed non potest quos justificat accusare simul.

Jesus autem Christus qui mortuus est, imo qui et resurrexit, qui est ad dexteram Dei, qui etiam interpellat pro nobis. Ut cum ipso simus ubi ipse est. Solent Ariani ex interpellationis causa movere calumniam, dicentes: Quod qui interpellatur, interpellante sit major. Quibus respondendum est, [Col. 0081C] Deum oblivionem non pati, ut cum illis moveatur semper quos elegit. Sed hoc est interpellare eum, dum semper Patri hominem quem suscepit quasi nostrum pignus ostendit et offert, ut verus pontifex et aeternus.

Quis ergo nos separabit a charitate Dei? Post tanta praeclara beneficia vel promissa, quae poterit tam gravis esse pressura quae nos ab ejus charitate divellat? Tribulatio? id est, omnis malorum perpessio. Angustia? Carceris.

Periculum? Maris, sicut scriptum est in psalmo videlicet quadragesimo tertio. Quia propter te mortificamur, hoc est, non propter aliud crimen, sed propter eum qui dixit: Beati estis cum vos persequuntur, etc. Tota die: non enim sufficit mihi una [Col. 0081D] hora mori pro Christo vel cruciari, sed tota die, hoc est, omni vitae meae tempore; et ideo: In his omnibus, inquit, superamus. Non nostra virtute, sed propter eum qui nos dilexit, sed in his omnibus superamus, hoc est, has tribulationes pro nihilo ducimus.

Qui nos dilexit. Etiam ut moreretur pro nobis, et quando pro ejus nomine morimur, tunc maxime triumphamus.

Confido enim quod neque mors, neque vita, neque angeli, neque principatus, etc. Pro certo confido quia nec si mihi quis mortem minetur, nec si vitam promittat, nec si se angelum dicat a Domino destinatum, nec si se angelorum principem mentiatur, [Col. 0082A] nec si in praesenti honorem conferat, nec si polliceatur gloriam futurorum, neque si virtutes operetur, nec si coelum promittat, et in inferno deterreat, vel profunditatem scientiae suadere conetur, unquam nos poterit a Christi secernere charitate.

Neque creatura alia. Omnem pene creaturam nominavit, et non fuit hic contentus, nisi adderet: etiam si sit alia creatura, nec ipsa poterit separare. Nimirum hyperbolice hoc dicit Apostolus, hoc est, non solum per ea quae accidere possunt, sed nec per ea quidem quae evenire omnino non possunt, ullo pacto a Dei charitate deflectemus: verbi causa, ut si alia nobis daretur vita quam haec quae a Deo data est, aut si futurorum spes alia nobis promitteretur, [Col. 0082B] vel altitudo, vel etiam creatura, quae pro nobis congemiscit, quod fieri utique non potest, nec haec quidem a charitate Dei separare nos possunt. Cum pro his, inquit, omnibus beneficiis, quae consecuti sumus, fixi et radicati sumus in charitate Dei, quis nos ab ea poterit separare? Tribulatio si venerit: In tribulatione dilatasti me (Psal. IV). Angustia si fuerit mundi, et ex necessitate corporis veniens, sapientiae Dei et scientiae latitudinem requiremus, in qua nos angustare non potest mundus; fames si adfuerit, turbare me non potest: habeo enim panem qui de coelo descendit, et reficit esurientes animas, nec aliquando potest panis iste deficere, est enim perfectus et aeternus; et nuditas non me confundit, indutus sum enim Dominum [Col. 0082C] nostrum Jesum Christum, et habitaculum nostrum quod de coelo est semper indui spero. Oportet enim mortale hoc induere immortalitatem (I Cor. XII). Periculum non timebo: Dominus enim illuminatio mea, et salus mea, quem timebo? (Ephes. V.) Gladius terrenus terrere me non potest: habeo enim meum, gladium spiritus, quod est verbum Dei, qui est penetrabilior omni gladio ancipiti (Hebr. IV): si ergo gladius mundi venerit super cervices meas, majorem mihi conciliat charitatem. Dicam namque ad eum, sicut scriptum est: Propter te mortificamur tota die: dum enim illius amore pendimus poenas, sensum doloris non recipimus: illius enim charitas, qua nos dilexit et nostrum ad se capit affectum, cruciatum corporis et dolorem sentire nos non facit: [Col. 0082D] ideo ergo in his omnibus superamus. Item: Neque creatura alia. Quod ita potest intelligi, quando quidem sciebat Apostolus, multas et innumerabiles creaturas Dei, quarum etiam ipse non omnem, sed ex parte ceperit scientiam, quarumque non solum species, sed et nomina in praesenti saeculo ignorarentur

Confido enim. Confidentia est enim haec de sponsione Christi, quia promisit in tribulatione adjuvare se dedicatam sibi fidem. Neque angelus, hoc est, nec si se angelus nobis ostendat ad seducendos nos, subornatus fallaciis patris sui diaboli, praevalere debebit adversum nos. Neque si virtus ab aliquo facta sit, sicut dicitur de Simone Mago in [Col. 0083A] aere volasse; nec si in altitudine se nobis ostendat, de qua dicit Apostolus: An ignoratis altitudinem Satanae? a juvatione nos Domini Jesu debebit auferre. Neque si per phantasiam profundam, qua seducere meditatur, nobis ostentet horrorem mirandum. Neque si futura nobis spondeat, quae promisit Aevae, assensum dabimus illi. Nec si arte et subtilitate astutiae suae aliam creaturam adjungat adorare, sicut junxerunt Jamnes et Mambres palam Pharaone, conveniens est ut per haec a Deo creatore nos evocet, quem ignoravimus creaturam condidisse in aeternum existentem. Quibusdam videtur aliam creaturam de idolis dictum, sed non est verum, quia hanc debuit significare quam sub admiratione seductionis videtur fingere [Col. 0083B] Satanas.



CAPUT IX.

Veritatem dico in Christo Jesu. Contra Judaeos acturus, primum illis satisfacit, non se odii causa haec dicere, sed amoris, eo quod doleat illos Christo non credere, ad quos primum salvandos advenerit. Videamus quare dixerit Veritatem in Christo, quasi ostendens esse aliquam veritatem quae non sit in Christo, et vide si possumus tali modo veritatem quae in Christo est ab ea quae non est in Christo distinguere: veritas ergo Christi esse credenda est, ubi et reliquae virtutes, quae Christus esse describitur, id est, ubi justitia, ubi pax, ubi est verbum Dei, ubi est et veritas Christi. Est autem veritas et injusta, ut si, verbi causa, dicamus: Daemonium [Col. 0083C] illud Pithonis, quod in Actibus apostolorum refertur in ancilla quadam habitasse et clamasse ad apostolos quod hi servi Dei summi sunt, qui annuntiant, hominibus viam Dei. Erat veritas in his verbis, verum enim erat quod dicebatur, sed non erat ista veritas in Christo, et propterea conversus ad eam Paulus dixit: Obmutesce, et exi ab ea. Et ideo Apostolus ad distinctionem veritatis ejus, quae extra Christum est, in Christo loquitur veritatem. Sed et hoc quod dicit: Testimonium mihi perhibente conscientia mea in Spiritu sancto, similem mihi videtur habere intelligentiam: reddit enim testimonium conscientia etiam gentibus, secundum quod in superioribus idem Apostolus ait: Testimonium reddente eis. Nam non potest [Col. 0083D] dici quod in malis actibus in Spiritu sancto conscientia testimonium reddat, ubi cogitationes inter se invicem sunt accusantes. In Apostolo vero, ubi cogitatio jam non habet quod accuset, recte conscientia in Spiritu sancto testimonium reddit.

Quoniam tristitia mihi est, et continuus dolor cordi meo. Esto, habeas tristitiam, esto, dolorem capias de perditione fratrum tuorum, qui sunt cognati secundum carnem, nunquid eo usque ut optes anathema fieri a Christo? Et quid tibi prodest illorum salus, si tu a salute separaberis? et quod salvaveris alios, si ipse pereas? Non, inquit, ita est, sed ego a Magistro et Domino meo [didici] [Col. 0084A] quia qui vult animam suam salvam facere, perdet eam; ideo et mihi videtur ille haec omnia praemisisse, quod nulla possint a Dei charitate divellere, ut cum se offert anathema pro fratribus suis, non lapsum ejus passibilem judices, sed sicut ille qui inseparabilis a Patre est per naturam, et immortalis in mortem venit, et ad inferna descendit, ita et iste imitando Magistrum cum separari a Christi charitate non possit, a Christo anathema fiat pro fratribus suis, devotione utique, non praevaricatione. Hieronymus in libro Quaestionum ad Algasiam: Optabam enim anathema esse pro fratribus meis. Cerne Apostolum, quantae charitatis in Christo sit, ut pro illo cupiat mori, et solus perire, dummodo in illum credat omne hominum genus: perire [Col. 0084B] etiam non in perpetuum, sed impraesentiarum. Vult ergo Apostolus perire in carne, ut alii salventur in spiritu; suum sanguinem fundere, ut multorum animae conserventur. Optabam, inquit, non opto, qui scit fieri non posse effectum, tamen dilectionem circa genus humanum ostendit.

Qui sunt cognati secundum carnem. Qui propinquos et fratres appellat secundum carnem, in spiritu a se ostendit alienos. Quorum adoptio est filiorum. Quae significantius Graece dicitur , de quibus quondam Dominus loquebatur: Primogenitus meus Israel. Adoptati enim sunt filii Israel a Deo tunc cum divideret Excelsus gentes, et dispergeret filios Adam secundum numerum angelorum [filiorum Israel], et facta est portio domui Jacob funiculus haereditatis [Col. 0084C] ejus Israel (Deut. XXXIII). Adjecit adhuc ut et alios pro his dolere faciat, dicens: Et gloria, et testamentum, et legislatio, et obsequium, et promissa. De gloria datae legis saepe jam dictum est, sicut et ipse Apostolus dicit: Si enim quod evacuatur per gloriam est, hoc est Vetus Testamentum, multo magis quod manet in gloria est, Evangelii scilicet praedicatio. Sed quod dicit, Testamentum et legislatio, unum fortasse dicere nonnullis videtur: lex enim quae data est ipsa etiam Testamentum appellatur. Sed ego hanc esse distinctionem puto, quod legislatio quidem una fuerit, et semel habita per Moysen. Testamenta vero frequenter statuta sunt: quoties enim peccaverunt et abjecti sunt, toties exhaeredati videntur. Et rursus quoties repropitiatus [Col. 0084D] dicitur Deus, revocavit eos in haereditatem suae possessionis, toties reparasse testamenta, et haeredes eos scripsisse credendus est. Obsequium sacerdotalia dicuntur officia. Promissiones, quae patribus factae sunt, et separatim dandae his qui per fidem filii dicuntur Abrahae.

Quorum patres ex quibus est Christus secundum carnem. Hoc est, Abraham, Isaac, Jacob et caeteri. Qui est super omnia Deus benedictus in saecula. Super omnia, ut in nomine Jesu omne genu flectatur, coelestium, terrestrium, et infernorum (Phil. II). Haec sunt omnia super quae dixit Deus, Christus est: nulla autem discretio est, quia qui adorat Filium adorat et Patrem: et qui servit Patri servit et Filio. Non [Col. 0085A] enim excidit verbum Dei. Apostolus hanc sententiam profert de reprobatione Judaeorum, et de electione gentium in fidem secus Judaeos; quod plangit Apostolus dicens: Quoniam tristitia est mihi. Hic etiam incipit ratiocinare quare, alto et justo judicio Dei repulsis Judaeis, gentes sint intromissae: quia superius dixerat dolere se quod genus Israel proprio vitio excluderetur a regno, quorum haec omnia fuerant: hic ostendit illos qui non crediderunt, non esse filios Abrahae, ne omnibus Judaeis praedicare putaretur et objiceretur illi: Nunquid ergo Deus mentitus est Abrahae?

Nec enim omnes qui sunt ex Israel, hi sunt Israelitae. Hoc est quod vult intelligi, non ideo dignos posse omnes quia filii sint Abrahae: sed illos esse [Col. 0085B] dignos qui filii promissionis sunt, id est, quos scit Deus promissionem suam suscepturos, sive ex Judaeis, sive ex gentibus: hi enim digni sunt dici Israelitae, id est, videntes Deum. Nam de Isaac utique omnes hi filii sunt Abrahae, quia omnis propago generis Judaeorum per Isaac est: sed quia, sicut dixi, hi sunt vere filii Abrahae, qui promissionem sequuntur quae in Isaac facta est. Ac per hoc reliqui filii non sunt dicendi Abrahae: Abraham enim credens Isaac accepit propter fidem, quia credidit Deo, in quo mysterium futurae fidei designatum est, ut illi essent fratres Isaac qui eamdem fidem haberent in qua Isaac natus est, quia Isaac habuit typum Salvatoris. Natus est ex repromissione, ut qui credidit Christum Jesum promissum Abrahae, hic filius sit [Col. 0085C] Abrahae, frater vero Isaac. Sed in Isaac vocabitur tibi semen. In Isaac solo vocati sunt etiam tunc filii Abraham, non etiam in Ismael, cum et ipse ex ejus stirpe descendat: Ismael enim secundum usum carnalem natus est ex ancilla, Isaac vero super naturam ex senibus, ex repromissione Dei est generatus. Ita nunc Christianos promissio facit filios Abrahae, qui meruit fide ut pater sit plurimarum gentium. Promissionis enim verbum hoc est. Proposuit ergo Apostolus persequi, quia licet repudiatus sit populus Israel per infidelitatem, non tamen promissiones Dei quae erga eos habitae fuerant, decident et frustratae sint: docetque quia cum multi fuerint filii Abrahae, in solo Isaac sit facta promissio. Non enim, inquit, qui filii carnis, hi sunt filii. Contendit ostendere [Col. 0085D] quomodo Isaac non filius sit carnis, sed sit filius Dei, et redit ad ea quae de ipso in Genesi scripta sunt. Promissionis, inquit, verbum hoc est: Ad hoc tempus veniam, et erit Sarae filius. Non ergo, inquit, per ordinem nativitatis carnalis Isaac nascitur: Quippe cum et Abraham emortui jam corporis haberetur, et vulva Sarae emortua esset, sicut supra dictum est, sed per virtutem ejus qui dixit: Ad hoc tempus veniam, et erit Sarae filius. Merito ergo non carnis, sed filius dicitur, qui ex adventu et sermone nascitur Dei. Haec ergo, inquit, ratio, non solum de Isaac, sed et de Jacob recipienda est: Nam et Rebecca, inquit, non secundum carnalis nativitatis ordinem protulit partum. Cum enim ex uno concubitu [Col. 0086A] Isaac geminos concepisset, nondum partu edito, neque ullis actibus puerorum bonis malisve inter homines habitis, erga Jacob divina habetur electio, et dicitur, quia major serviet minori: Jacob dilexi, Esau autem odio habui: Seir, pilosus; Edom, sanguineus. Ad hoc tempus veniam. In Genesi ita legitur haec sententia, trium Abrahae loquentium in valle Mambre qui dixerunt ad eum: Ubi est Sara uxor tua? Ille respondit: In tabernaculo est. Cui dixit: Revertens veniam ad te tempore isto, et habebit filium Sara uxor tua, et erit Sarae filius. Hic ostendit posteriorem populum more Isaac esse promissionis, hoc est, in Genesi, quod praefiguratum in Christum est, ut futurus Christus promitteretur filius Abrahae, in quo promissionis verbum impletur, ut in Christo [Col. 0086B] benedicerentur omnes gentes terrae. Quando enim promissio facta est Abrahae, in qua promissione et audivit Abraham: Quia in semine tuo benedicentur omnes gentes terrae, Christus utique illi promissus est ex traduce Isaac, in quo hoc completum videmus. Non solum autem illi, sed et Rebecca ex uno concubitu habens Isaac patris nostri. Hoc est, non solum Isaac et Ismael, qui quamvis uno patre, diversa tamen matre generati sunt, non sunt unum apud Deum, sed etiam Jacob et Esau, qui ex uno sunt de Rebecca nati concubitu, antequam nascerentur, apud Deum fidei sunt merito separati, ut propositio jam maneret. Ita ergo et nunc quos praescivit de gentibus credituros, elegit, et ex Israel rejecit incredulos. Non tantum ergo Sara in typum dicitur [Col. 0086C] generasse Isaac, sed et Rebeccam uxorem Isaac. Sed alia causa est in Isaac, alia in Jacob et Esau, quia Isaac in figura Salvatoris natus est, Jacob et Esau duorum populorum habent typum, id est credentium et non credentium. Ut ex uno sint diversi, sint tamen unum. In singulis enim et gens significatur, ut unius generis dicantur, qui in causa fidei unum sunt, vel perfidiae, unus enim significatur in multis, non per traducem carnis, sed per communem causam, quae ex Esau et Jacob laudatur. Omnes ex eo nati, filii ejus merito dicendi sunt, aut quia Esau displicuit, omnes ex ejus origine reprobi sunt, cum videamus et de Jacob traduce natos factos perfidos, et Esau fideles, et Deo charos. Nam quia de Jacob multi sunt perfidi, dubium non est. Omnes [Col. 0086D] enim Judaei non credentes ex eo habent originem: et quia de Esau sunt boni et fideles, probat Job, qui est filius Esau, quintus ab Abraham, hoc est, nepos Esau. Ex uno concubitu habens Isaac patris nostri. Quae intelligitur prima geminos edidisse, in eo quod quasi novum aliquid accesserit, praeterita Deum interrogaret. Ut secundum electionem propositum Dei maneret: non ex operibus, sed ex vocante dictum est ei: quia major serviet minori. Praescientia Dei flagitatur in his causis, quia non aliud potest evenire quam novit Deus futurum. Unum elegit praescientia et alterum sprevit; et in illo quem elegit, propositum Dei manet, quia aliud non potest evenire quam scit, et proposuit, ut salute dignus sit. Et in illo [Col. 0087A] quem sprevit, simili modo manet propositum, quod proposuit de illo, quia salute indignus erat. Sciendo enim quid unusquisque illorum esset facturus, dixit: Ille erit dignus qui erit minor; et qui erit major, erit indignus salute; hoc quasi praescius, non personarum acceptor, dicit: Nam neminem damnat antequam peccet, et nullum coronat antequam vincat. Praescientia enim diffinitum habet, qualis uniuscujusque futura voluntas sit in qua mansurus est, per quam damnatur aut coronatur. Denique quos scit in bono mansuros, frequenter ante sunt mali: et quos malos scit permansuros, aliquoties sunt prius boni. Unde cessat querela, quia Deus personarum acceptor non est.

Major serviet minori. Majorem populum Judaeorum [Col. 0087B] minori Christiano serviturum dicit. Aut major, id est, Idumaeus populus, serviet minori, id est Israelitico populo.

Jacob dilexi, Esau autem odio habui. Quid mirum est si justitia diligat innocentiam, et si respuat iniquitatem apud quem etiam futura sunt facta? Sed requirendum quare hoc dicatur, cum alibi scriptum sit: Non est acceptio personarum apud Deum (Malach. I). Si quis habet duos debitores, et alteri vult dimittere debitum, ab altero exigere, cui vult donat, sed neminem fraudat. Ambo gemini natura filii irae nascebantur: nullis quidem operibus propriis, sed originaliter ex Adam vinculo damnationis obstricti. Sed quod dixit: Miserebor cui misertus ero, Jacob dilexit per misericordiam gratuitam, Esau autem [Col. 0087C] odio habuit per judicium debitum. Sentiens autem quemadmodum hoc quod dictum est permoveret eos qui penetrare intelligendo non possunt hanc altitudinem gratiae,

Quid ergo dicemus? nunquid iniquitas est apud Deum? Absit? Iniquitas enim videtur, ut sine ullis bonorum malorumve operum meritis, unum Deus diligat, alterum oderit. Qua in re, si futura opera vel bona ejus, vel mala illius, quae Deus utique praesciebat, vellet intelligi, nequaquam diceret: non ex operibus, sed diceret ex futuris operibus: eoque modo istam solveret quaestionem: Moysi enim dicit: Miserebor cui misertus ero (Exod. XXXIII). Hoc in Exodo dictum est, quando ad rationem vituli Deus in populum vindicare proposuit. Haec elocutio ita [Col. 0087D] intelligenda est: Cujus justitiam esse cognovero, cujus promptam fidem videro, quem praeceptis meis obedire perspexero, quem meam voluntatem facere probavero.

Et misericordiam, inquit, praestabo cui miserebor. Id est, cum collatam a Deo misericordiam subdita et sollicita mente servaverit, ampliorem consequetur. Igitur non volentis, neque currentis, sed miserentis est Dei. Ex persona contradicentis sibi dicit Apostolus: Nunquid iniquitas est apud Deum? et initiis respondet: Absit, ut ad omnia caetera, quae ex persona contradicentis objicienda sunt, ab Apostolo semper responderi videatur: Absit. Iste ergo qui contradicit utitur Moysi verbis, quibus dicit ad [Col. 0088A] eum Deus: Miserebor cujus misertus ero. Quod si ita est, inquit, non ergo volentis, neque currentis est salus, sed ejus cui miseretur Deus. Nam et Pharaoni inquit Deus: Quia ad hoc ipsum te suscitavi, ut ostendam in te virtutem meam, et ut annuntietur nomen meum in universa terra. Ut ex hoc videatur ostendi quia si ad hoc electus est Pharao ut per eum virtus Dei omnibus declaretur, non fuit in sua potestate quod periit. Et addit post haec omnia:

Ergo cujus vult miseretur, et quem vult obdurat. Hoc est, inquit, quod asseverasti qui contradicis: quod sine causa conqueritur, et arguit homines Deus. Si enim ipse quem vult eligit, et quem vult abjicit, Voluntati ejus quis resistet? Per quae omnia [Col. 0088B] illud sine dubio contradictio ista molitur, quod in hoc non sit libertas arbitrii, nec habeat unusquisque sui potestatem ut salvetur, aut pereat. Velle et currere meum est, sed ipsum meum sine Dei auxilio non est meum. Non volentis, neque currentis, etc. Cum procul dubio si homo ejus aetatis est ut ratione jam utatur, non possit credere, sperare, diligere, nisi velit, neque ad palmam supernae vocationis Dei pervenire, nisi voluntate cucurrerit: quomodo non volentis, neque currentis est, nisi quod ipsa voluntas, sicut scriptum est, a Domino praeparatur? Et in alio loco Apostolus dicit: Deus enim, qui operatur in nobis et velle et operari. Alioqui si propterea dictum est, non volentis, quia ex utraque sit, id est, ex voluntate hominis et Dei misericordia. Ut sic [Col. 0088C] dictum accipiamus, non volentis, neque currentis, tanquam diceretur, Non sufficit hominis voluntas sola, si non sit etiam misericordia Dei: non ergo sufficit sola misericordia Dei, nisi sit etiam voluntas hominis. Ac per hoc si recte dictum est: Non volentis hominis, sed miserentis Dei est, quia id voluntas hominis sola non implet, cur non e contrario recte dicitur: Non miserentis Dei, sed voluntatis est hominis? quia id misericordia Dei non implet. Porro si nullus dicere Christianus audebit: Non miserentis Dei est, sed voluntatis hominis, ne Apostolo apertissime contradicat, restat ut propterea recte dictum intelligatur: non volentis, neque currentis, sea Dei miserentis, ut totum detur Deo, qui hominis voluntatem bonam praeparat ad adjuvandum, et adjuvat [Col. 0088D] praeparatam. Praecedit enim bona voluntas hominis multa Dei dona, sed non omnia: quae autem non praecedit ipsa, in eis est et ipsa: nam utrumque legitur in sanctis eloquiis: Et misericordia ejus praeveniet me, et misericordia ejus subsequetur me; nolentem praevenit ut velit, volentem subsequitur ne frustra velit. Cur enim admonemur orare pro inimicis nostris, utique volentibus pie vivere, nisi ut Deus operetur in eis et velle? Item cur admonemur petere ut accipiamus, nisi ut ab illo fiat quod volumus, a quo factum est ut velimus? Oremus ergo pro inimicis nostris, ut misericordia ejus praeveniat eos, sicut praevenit nos. Oremus pro nobis, ut misericordia ejus subsequatur nos. Item non volentis, [Col. 0089A] neque currentis; nam libero arbitrio male utens nomo, et se perdidit, et ipsum. Sicut enim qui se occidit, utique vivendo se occidit, sed se occidendo non vivit, neque seipsum poterit resuscitare cum occiderit: ita cum libero arbitrio peccaretur, victore peccato amissum est liberum arbitrium: a quo, enim quis devictus est, huic et servus addictus est, sed ad benefaciendum ista libertas unde erit homini addicto et vendito, nisi redimat, cujus illa vox est: Si vos Filius liberaverit, vere liberi eritis: Ego plantavi, Apollo rigavit, Deus autem incrementum dedit. Qui vult et qui currit, hoc videtur esse quod est ille qui plantat: et eum qui rigat nil esse dicit Apostolus, non quo nihil habeant, sed quoad comparationem Dei qui incrementum operi vel effectum dat, [Col. 0089B] illi nihil esse ducantur. Quia in hoc ipsum te excitavi ut ostendam in te virtutem meam. Hoc autem fecit Deus more sapientissimi patrisfamilias, qui unicuique servorum suorum opera virtutibus et artibus eorum convenientia proponit. Si quis vero inobediens et rebellis corrigi verberibus noluerit, poena digna ei promittitur et mors, ut caeteri servi illas poenas videant, et terrore correpti similia committere non audeant. Sic nimirum Pharao rebellis, decemque plagis percussus, corrigi non valuit, donec iram judicis emeruit, per quam suum populum emendare Deus voluit. Ponamus ergo patremfamilias istum, id est Deum, vel regem, vidisse tempus quo emendari deberent hi qui in ejus mores ac disciplinam multa commiserant, et eis dedisse aliquem [Col. 0089C] durissimum, et his ipsis qui corripiendi sunt multo duriorem, qui pro sceleribus suis jam non sit dignus emendatione, sed morte. Volens vero interitum ejus ad emendationem proficere caeterorum, mittit eum ad illos quos morte ejus corrigi cupit, et dicit ei: Quia ad hoc ipsum excitavi te, ut ostenderem in te virtutem meam. Vide enim quod non dixit, Ad ipsum te feci, ne ad conditorem referri culpa videretur, sed ait: Ad hoc ipsum te suscitavi, ut per animi tui malitiam, quam infrenis et sine Dei timore vivendo quaesisti, et in alios irrogetur utilis ac fructuosa correctio, et in te ipsum, ad posteritatis exemplum, famosissimus conferatur interitus. Cum Dei misericordiam commendasset, in eo quod ait: Non volentis, neque currentis, sed miserentis est Dei, [Col. 0089D] deinde, ut etiam commendaret judicium, quoniam in quo non fit misericordia, non iniquitas fit, sed judicium debitum: non est quippe iniquitas apud Deum, continuo subjunxit atque ait: Dicit enim Scriptura Pharaoni: Quia in hoc te excitavi. Quibus dictis utraque concludens, id est, ad misericordiam et judicium. Ergo, inquit, cujus vult miseretur, et quem vult obdurat. Miseretur scilicet magna bonitate, et obdurat nulla iniquitate, ut neque liberatus de suis meritis glorietur, neque damnatus nisi de suis meritis conqueratur: sola enim gratia redemptos discernit a perditis, quos in unam perditionis concreaverat massam, ab origine ducta causa communi. Ergo per misericordiam, cui vult miseretur, [Col. 0090A] et per judicium, quem vult obdurat, nec tamen inique aliquid facit. Vis scire quia divina moderatio in Pharaone causam induratae mentis operatur: id est, ipse Pharao in decem plagis positus cum percuteretur, mitigabatur; cum relaxaretur, ingravabatur, ac impium divina severitas inclinabat, bonitas obdurabat: castigante Deo populum, dimittebat, parte revocabat. Perspicue quomodo rebellem spiritum coelestis lenitas obdurat, accedentibus mitescit flagellis, recedentibus insolescit. Dei patientia induratus est Pharao, cessante enim plaga Dei durior fiebat; et quamvis sciret eum non converti, tamen etiam in ipso suam clementiam voluit demonstrare. Et ut annuntietur nomen meum in universa terra. Ut in hoc caeterae gentes addiscerent non esse alium Deum [Col. 0090B] praeter hunc qui Judaeorum erat: ad hoc ergo servatus est Pharao, ut multa signa et plagae ostenderentur in illo, quasi jam mortuo: suscitatus autem dicit ei quia cum apud Deum mortuus esset, modicum tempus accepit ut vivere videretur. Quid igitur queritur adhuc? Tanquam propterea non videatur esse malus culpandus, quia Deus cui vult miseretur, et quem vult obdurat. O homo, tu quis es qui respondeas Deo? Hoc loco quidam stulti putant Apostolum in responsione defecisse, et inopia reddendae rationis repressisse audaciam contradictoris. Sed magnum habet pondus quod dictum est: O homo, tu quis es, etc. Et ut in talibus quaestionibus ad suae capacitatis considerationem revocaret hominem: verbo quidem sed reipsa magna conredditio rationis; si enim haec [Col. 0090C] non capit, quis est qui respondeat Deo? si capit, magis non invenit quod respondeat. Vide enim universum genus humanum tam justo judicio divinoque in apostatica radice damnatum, ut etiam si nullus inde liberaretur, nemo recte posset Dei vituperare justitiam. Et qui liberantur, sic oportuisse liberari, ut ex pluribus non liberatis atque damnatione justissima derelictis, ostenderetur quid meruisset universa conspersio, quod etiam justos debitum judicium Dei damnaret, nisi in ejus debitum misericordia subveniret, ut volentium de suis meritis gloriari omne os obstruatur: et qui gloriatur, in Domino glorietur. Nec Apostolus hoc loco sanctos prohibuit a quaerendo, sed eos qui nondum sunt in charitate radicati et fundati, ut possint comprehendere cum omnibus [Col. 0090D] sanctis latitudinem, longitudinem, altitudinem et profundum, quae in eodem loco exsequitur. Non ergo prohibuit a quaerendo qui dicit: Spiritualis autem omnia judicat, ipse autem a nemine judicatur. Quos ergo prohibuit, nisi luteos atque terrenos qui, nondum intrinsecus generati atque nutriti, imaginem illius hominis portant qui primus factus est de terra terrenus? Talibus dicit Apostolus: O homo, tu quis es qui respondeas Deo? nunquid dicit figmentum ei qui se fingit, Quare sic me fecisti? Quandiu ergo figmentum es, nondum perfectus filius, quia nondum hausisti plenissimam gratiam, qua nobis data est potestas filios Dei fieri, qua possis audire: Jam non dicam vos servos (Joan. I), Tu quis es qui respondeas, [Col. 0091A] et velis nosse Dei Filium? Legimus et in Evangelio eos qui proterve et infideliter inquirebant a Domino in qua potestate haec faceret, et quis ei dedisset potestatem hanc (Matth. XXI), responsione quidem indignos habitos. Similiter quoque et in praesenti loco, motum videmus Apostolum, et adversum insolentes quaestiones per ea quae respondit proponentis contumaciam confudisse: O homo, tu quis es qui respondeas Deo? Certe hoc est homo apud Deum quod apud figulum lutum; et sicut servus nequam, si forte videbit domino fieri debere aliquod opus, quod et rationis et utilitatis plenum sit, ille autem operari nolens ea quae is jubet, discutere incipiat, et requirere a domino ut quid hoc opus fieri jubes? cui prodest? ubi necessarium est? contumaci servo quae erit tam [Col. 0091B] digna responsio, nisi ut dicatur ei: Tu quis es qui respondeas Deo? ita placet, ita Domino videtur. Si fidelis servus et prudens interroget, volens intelligere et mirari sapientiam Domini, quod dicatur ei: Tu quis es? denique cum Daniel propheta voluntatem desiderasset agnoscere: unde et vir desideriorum appellatus est, non est ei dictum, Tu quis es? sed missus est angelus, qui eum de omnibus Dei dispensationibus et judiciis edoceret (Dan. IX). Et nos si aliquid de secretis Dei et reconditis desideramus agnoscere, desideriorum et non contentionum viri sumus, occultius in divinis litteris inserta Dei judicia fideliter et humiliter requiramus, propterea namque et Dominus dicebat: Scrutamini Scripturas (Joan. XV). Legentem haec meminisse convenit attentius similitudinis [Col. 0091C] illius, quia in superioribus libris apostolici sermonis dispensatione posuimus: ut tanquam regiae cujusdam domus, quae multiplicibus sit ingressibus egressibusque distincta, et ex uno in aliud conclave ita transeatur ut vix ingredientis indicia aut egredientis appareant: ita etiam Paulum divinorum secreta paululum quidem subaperientem videri, non tamen plane aperteque pandentem. Denique cum pro his quae superius dixerat de Isaac, et de Jacob, quid per electionem exposito Dei antequam aliquid operis boni malive gessissent Deus dixerit, vel de illo: Ad hoc tempus veniam, et erit Sarae filius. Vel de hoc: Jacob dilexi, Esau autem odio habui. Cum in praesenti autem capitulo introduxisset aliquam personam, velut contradicentem sibi, et quaestiones moventem, [Col. 0091D] et diceret: Nunquid iniquitas est apud Deum? et si non volentis, neque currentis, sed miserentis Dei est: et si Pharaonem propterea elegit, ut in ipso potentiam suae virtutis ostenderet, et si ipse cujus vult miseretur, et quem vult indurat: utquid de omnibus, inquit, queritur, et cur qui peccat culpatur? cum talis de uno quoque ipsius voluntas habeatur. Haec ergo et his similia commoventi, atque in hujusce mysterii cubiculum protervius et importunius ingerenti, cum increpatione dignissimae exclamationis occurrit: O homo, tu quis es, qui contra respondes Deo? quasi diceret, Tu quis es, qui te in aulam regis immergis, et interioris cubiculi ausus es secreta penetrare? Nunquid dicit figmentum ei qui se [Col. 0092A] finxit, Quid me fecisti sic? (Isai. XLV.) Hoc de Isaia propheta est, quod hic proprium quasi ponit, per quod ostendit, contra auctorem opus ejus non posse: in potestate enim auctoris est qualem velit condere creaturam. Quid sibi vult homo de hac massa perditionis, ut Deo respondeat, et dicat: Quare sic me fecisti? Si vis ita cognoscere, noli esse lutum, sed efficere filius Dei per illius misericordiam, qui dedit potestatem filios Dei fieri, credentibus in nomine ejus: non autem, ut tu cupis, antequam credant divina nosse cupientibus.

Aliud quidem vas in honorem, aliud in contumeliam. De Pharaone facile respondetur, prioribus meritis, quibus afflixit in regno suo peregrinos, dignum effectum cui obduretur cor, ut nec manifestissimis [Col. 0092B] signis jubentis Dei cederet. Ex eadem enim massa. Id est, peccatorum et misericordiae vasa protulit, quibus subveniret cum deprecarentur filii Israel. Et vasa irae. Quorum supplicio illos erudiret, id est, Pharaonem et populum ejus, qui quamvis essent utrique peccatores, et propterea ad unam massam pertinerent, aliter tamen tractandi erant, qui uni Deo ingemuerant, ut eis subveniret: aliter illi, quorum injustis oneribus ingemuerant. Quod si volens Deus ostendere iram, et notam facere potentiam suam. Quia illum diu sustinuit blasphemantem, et duris operibus suum populum affligentem; praeterquam quod innoxiam aetatem parvulorum crudeliter jusserat enecari. Vasa autem misericordiae Israelitas dicit, qui digni erant misericordia, quia et minora admiserant, [Col. 0092C] et graviter fuerant afflicti. Saepe de incompositis elocutionibus Apostoli, defectibusque earum commonuimus, quod in praesenti loco nihilominus invenitur: non enim redditur ad aliquid hoc quod ait in principio capituli, quod si volens Deus, verbi causa, ut in aliis ipse dixit: Quod si primitiae, sancta est et massa. Nihil mortale reddit, sed quasi vagam conjunctionem istam reliquit, quae etiamsi non assumatur, lucidior absque ea dabitur intellectus. Verbi causa, ut ita legamus: Volens Deus ostendere iram et notam facere potentiam suam, sustinuit in multa patientia vasa irae, in perditionem apta, ut notas faceret divitias gloriae suae in vasis misericordiae. In quo videtur intelligi quia, dum sustinet Deus et patienter fert incredulos et infideles, notam facit hominibus et [Col. 0092D] patientiam et potentiam suam. Patientiam, dum diu sustinet si forte resipiscant et convertantur; potentiam, dum aliquando punit. Et rursus in vasis misericordiae, hoc est, qui semetipsos emundaverunt, notas facit divitias gloriae: quae vasa non irrationabili aliqua, aut fortuita gratia, sed quoniam a peccati sordibus se expurgaverant praeparavit in gloriam. Notam ergo facit Deus potentiam suam, dum impios castigat et corripit, ut secundum Scripturae sententiam, dum flagellatur pestilens, innocens astutior fiat (Prov. XIX). Quidam vero a superioribus repetunt: O homo, tu qui es, qui respondeas Deo? Quod si volens Deus ostendere iram, etc. Patientia et longanimitas est Dei, quae sicut malos praeparat ad interitum, [Col. 0093A] ita et bonos praeparat ad coronam: divitiae autem gloriae sunt, dignitas multiplex praeparata credentibus. Eo ipso quod ait: In multa patientia, satis significavit priora eorum peccata, in quibus eos pertulit, ut opportune tunc vindicaret, quando illorum vindicta subvenienda erat: his qui liberantur innotescunt divitiae Dei, cum erga eos qui inter homines spernuntur, et humiles sunt, misericordia ejus ostenditur quod non in divitiis suis, nec in potentia sua, sed in Domino sperant: sicut et tunc Hebraeorum gens dispersa inter homines et abjecta, a Deo misericordiam consecuta est. Ita ergo etiam populus gentium qui spernebatur et desperabatur ab his qui in circumcisione gloriantur, misericordiam consecutus est. Vocabo non plebem meam, plebem meam. [Col. 0093B] Apertum est de gentibus dictum, quia prius non erat plebs Dei, postea autem ad opprobrium Judaeorum misericordiam accipientes vocatae sunt, ut in loco ubi non vocabatur plebs Dei vocarentur ibi filii Dei vivi: prius enim nusquam vocabantur filii, nisi in Judaea, hoc est, in Hierusalem, ubi domus Dei erat; ut: Notus in Judaea Deus (Psal. LXXV). Isaias autem proclamat pro Israel, hoc est, clamat pro his qui credunt in Christum, hi enim vere Israelitae, sicut dicit Dominus ad Nathanael? Ecce vere Israelita, in quo dolus non est (Joan. I). Reliquiae salvae fiant. Paucitatem eorum credituram esse demonstrat. Providens de futuris propheta videbat quod plurimi ex Israel futuri erant vasa irae non credentes vitae suae, sed Dominum majestatis crucifigentes, illi qui non salvantur, [Col. 0093C] tanquam arena maris sunt: reliquiae vero salvae fiant, tanquam stellae coeli sunt: utrumque enim promissionis, quae ad Abraham facta est, continet sermo: erit, inquit, semen tuum sicut arena maris.

Verbum enim consummans et brevians in aequitate. Historiae habet hoc sensus: Sicut ego verbum abbrevio et cito diffinio, ita Deus hoc omni velocitate perficiet. In prophetia autem breviatum verbum Novum Testamentum accipitur, quia in eo omnia breviter comprehensa sunt et clausa. Salvari hos promittit, quos reliquos dicit per verbum quod breviavit Dominus super terram, hoc est, per fidem, cum sublatis omnibus neomeniis, et sabbato, et circumcisione, et lege escarum, et oblationibus pecorum, sola fides proposita est ad salutem quae abbreviata [Col. 0093D] est ex lege: quia quae in fide sunt habentur, dicente Salvatore: De me enim scripsit Moyses. Sive verbum breviatum est totius doctrinae, ut quod prius lex et prophetae continebant in latitudine praeceptorum, veniens Dominus pronuntiaret, et diceret: Diliges Dominum Deum ex toto corde tuo, et proximum tuum sicut te ipsum: in his duobus mandatis pendet omnis lex et prophetae (Matth. XXII), in quo evidenter prophetas et legem duobus his sermonibus breviavit. Potest et breviatum verbum dici symboli, quod credentibus traditur, in quo totius mysterii summa paucis connexa sermonibus continetur.

Nisi Dominus sabaoth reliquisset nobis semen, sicut Sodoma facti essemus, etc. (Isai. I). Quia non est passus [Col. 0094A] paucos justos perire cum multitudine impiorum. Quod semen Isaias Domino dicit derelictum: illud sine dubio quod idem Apostolus exponit in aliis, cum dicit ad Abraham dictum: Tibi dabo terram hanc, et semini tuo: Non autem dicit et seminibus tanquam in multis, sed semini tuo, tanquam in uno, qui est Christus. Non autem otiose Isaias semen nominavit quod reliquum est: semen namque dicitur quod seminatur in terra, et inde resurgentem fructum plurimum totius Ecclesiae multitudines prolaturum, sicut ipse Dominus dicit: Nisi granum frumenti in terram ceciderit, et mortuum fuerit, fructum non affert; aut fructus hujus seminis est indulgentia peccatorum. Quid ergo dicemus? quod gentes, quae non sectabantur justitiam, apprehenderunt justitiam. Quomodo [Col. 0094B] hic dicit quod gentes non sectabantur justitiam, et comprehenderunt justitiam? Vide ergo si hoc modo possimus respondere: aliud est sectari, aliud est insitam habere. Sectari dicitur, qui doctrina et lectione multa assequi aliquid cupit: unde et a sectando sectae appellatae sunt hujusmodi doctrinae quae hominum traditione discuntur. Gentes ergo quae legem tabulis vel litteris scriptam non habuerunt, non dicuntur secutae esse justitiam, habuerunt tamen insitam, quam lex eos naturalis edocuit: idcirco ergo proximi fuerunt justitiae ei quae ex fide est, id est, Christo.

Israel vero sectans legem justitiae, in legem non pervenit. Et hic locus, sicut supra diximus, observandus; in uno eodemque versiculo diverse nominat [Col. 0094C] legem. Certum est enim quia sectabatur legem justitiae secundum litteram, sed in legem non pervenit: quam legem? sine dubio spiritus. Neque enim hoc diceret Apostolus, quia legem quam sectabatur, et quam tenebat, et quam habebat, in hanc non pervenit. Prima justitia est cognoscere Creatorem, de inde custodire quae praecepit.

Quare? Quia non ex fide: sed quasi ex operibus. Reddit causam quare non invenerit justitiam, quia falso in operibus gloriati credere noluerunt.

Offenderunt enim in lapidem offensionis. Id est, in Christum, quia non crediderunt in eum. Ideo lapis offensionis est: cui videre licet lapidem non offendit; qui autem caecus impingit se, quod contigit Judaeis, quos sua malitia excaecavit, ut Christum non agnoscentes [Col. 0094D] crucifigerent. Sed idcirco lapis offensionis et petra scandali praedictus est Christus, quia multi in nativitate ejus et passione scandalum patiuntur. Ecce pono in Sion lapidem offensionis et petram scandali. Sciendum est quod in Isaia propheta hoc testimonium scriptum sit. Compertum est in petra vel in lapide Christum esse significatum. Daniel enim propheta lapidem hunc dicit, qui abscissus a monte sine manibus, percussit et comminuit omnia regna, et replevit omnem terram (Dan. II), quod evidenter de Christo dictum est. Et in lege petra, de qua fluxerant aquae, Christus est appellatus: Petra autem, inquit, erat Christus. Offensio ergo posita in Sion Christus est: Sion vero altitudo est, sive civitas ipsa [Col. 0095A] Hierusalem, quae propter notitiam Dei non immerito excelsa dicta est, in qua Salvator a Deo Patre positus praedicator, offensio factus est Judaeis, dum se Filium Dei praedicat, natum de Spiritu sancto ex muliere. Per corpus autem contra scandalum passi sunt, et dicebant: Nonne mater ejus et fratres ejus apud nos sunt (Marc. VI)? quomodo ergo hic dicit, quia de coelo descendit? Haec itaque petra scandalum est Judaeis et petra offensionis, quae petra sine dubio corpus intelligitur Salvatoris, haec excisa sine manibus, propterea quod sine viro de Spiritu sancto nata est. Omnis qui credit in eum non confundetur. Non Judaeus solus, sed omnis qui crediderit, de pristinis delictis non confundetur.



CAPUT X.
[Col. 0095B]

Fratres, voluntas quidem cordis mei, etc. In his quae nuper exposita sunt, multis testimoniis adversum Israel usus est prophetarum, ita ut proferret de Isaia: Nisi Dominus Sabaoth reliquisset semen, etc., propterea solari nunc rursus populum volens, et per hoc invitare ad fidem, dicit: Fratres, voluntas quidem cordis, etc., et causam cur voluntas sua et obsecratio pro illis apud Deum habeatur, ostendit. Testimonium enim, inquit, perhibeo illis, quod aemulationem, etc. Quamvis, inquit, tot et tantis sint involuti peccatorum suorum malis, tamen, quia ineffabilis zelus et aemulatio Dei est apud illos, haec me commovit causa obsecrare Dominum pro ipsis, ut vel in fine aliquando perveniant ad salutem: habent enim zelum Dei, sed non secundum scientiam. [Col. 0095C] Et probat quomodo non secundum scientiam zelum: Dei habeant: Quia ignorantes, inquit, Deijustitiam, suae justitiae obtemperant. Non multum ergo prodest habere zelum Dei, et non habere scientiam zeli. Denique Judaei putantes se zelo Dei agere, sacrilegi exstiterunt in Filium Dei, quia non secundum scientiam zelati sunt: sicut Phinees, filius Eleazar, qui secundum scientiam zelatus interemit Madianitam pariter et Israelitam fornicantem cum ea. Poterat autem dicere et de aliis Apostolus qui charitatem Dei habent, sed non secundum scientiam: si enim habeat quis affectum erga Deum, ignoret autem quia charitas patiens est, benigna est, non invidens, non perperam agens, non inflata, non est ambitiosa, non quaerens quae sua sunt, haec et his similia si in charitate non [Col. 0095D] habeat, solo affectu diligat Deum competenter, et ad ipsum dicetur quia charitatem Dei habet, sed non secundum scientiam. Similiter autem dici potest et de alio qui fidem Dei habet, sed non secundum scientiam, si ignoret quia fides Dei sine operibus mortua est. Potest et de alio dici qui castitatem habet, sed non secundum scientiam, quippe si ab hominibus laudari vult. Et alius abstinens potest dici, sed non secundum scientiam, si propterea ut hominibus appareat. Et sic per singula quaeque quae gerimus. Denique et apostoli dicebant ad Salvatorem: Auge nobis fidem (Luc. XVII): hoc est, habentes eam fidem quae non est secundum scientiam, habeamus eam fidem quae est secundum scientiam. Interim Judaeis [Col. 0096A] testimonium perhibet Paulus quod aemulationem Dei, licet non secundum scientiam, tamen quia utcunque habeant causam docet Apostolus, qua obsecratione pro illis offerret Deo: melius est enim habere zelum Dei, licet non secundum scientiam, quam penitus non habere. Sed non secundum scientiam. Veteris scilicet legis, quae prophetavit quod crederet totus mundus Christo adveniente: sed non cognoverunt quia Christus advenit. Ignorantes justitiam Dei. Ignorantes enim hunc esse Christum quem promiserat Deus, alterum exspectandum dicebant, huic justitias suas quas ex lege habebant anteponentes, qui est Dei justitia in fide: justitia enim ipse est, quia quod promiserat Deus, in ipso implevit. Finis enim legis Christus. Hoc est, perfectionem [Col. 0096B] legis habet qui credit in Christo; cum enim nullus justificaretur ex lege, quia nemo implebat legem, nisi qui speraret in promissionem Christi, fides posita est, quae crederet pro perfectione legis, ut in omnibus praetermissis fides satisfaceret pro tota lege. Moyses enim scripsit. Ipse Moyses distinxit inter utramque justitiam, fidei scilicet atque factorum, quia altera operibus, altera sola credulitate justificet accedentem. Quoniam qui fecerit ea vivet in eis. Id est, vindictam legis effugiet et bona terrae accipiet. Quidam ex hoc loco putant Judaeos praesentem tantum vitam ex legis operibus meruisse, quod verum non esse Domini verba declarant, qui de vita interrogatus aeterna, mandata legis opponit, dicens: Si vis in vitam venire, serva [Col. 0096C] mandata (Matth. XIX). Unde intelligimus quod qui suo tempore legem servavit, aeternam vitam habuit. Quae autem ex fide est justitia, sic dicit. Id est Moyses. Ne dixeris in corde, etc. Hoc est, nec de passione, neque de ascensione ejus, quia a semetipso factum est, in corde tuo debeas dubitare. Quod ergo ait, Ne dixeris in corde tuo, exceptis his quae media interserit, hoc est Christum deducere, vel a mortuis reducere, de Deuteronomio videtur assumptum, ubi hoc modo scriptum est: Mandatum hoc quod ego mando tibi hodie, non est superexaltatum a te, nec longe a te: non est in coelo, ut dicas: Quis ascendet a nobis in coelum, et accipiet illud nobis, ut audientes faciamus illud? neque trans mare, ut dicas: Quis transibit nobis mare, et accipiet [Col. 0096D] illud, ut audientes faciamus illud? Verum juxta te est valde in ore tuo, et in manibus tuis, ut facias illud (Deut. XXX). Justitiam hanc dicit esse fidei, si non dubitet de spe Dei quae in Christo est, quia ideo passus est, ut exspoliatis inferis, virtute Patris devicta morte resurgens, cum animabus ereptis in coelum ascenderet. Sed quid dicit Scriptura? Hoc est, ut ascendamus deducere Christum, confitendo eum nostro ore, quod est quasi coelum nostrum, et intremus in abyssum nostri cordis, de quo oportet nos revocare Christum, ut quod corde credimus, ore confiteamur. Hoc scriptum est in Deuteronomio, quia non est longe ab animo nostro vel ore, quod nobis dicitur ut credamus: quamvis enim oculis [Col. 0097A] non videatur, a natura tamen animorum et loquendi ratione non discordat quod credimus. In ipsa enim natura inserta sunt velut semina, quae auditu et voluntate ex cultura fructificant testimonium creatoris, hoc est, verbum fidei. Nullum opus dicit, sed solam fidem dandam in causam Christi.

Quia si confitearis in ore tuo Dominum Jesum. Quae superius locutus est, hic illa manifestavit: hanc esse regulam fidei, credere Dominum esse Jesum, et non erubescere quia Deus illum ex mortuis deduxit in coelum, confiteri Quod Deus illum suscitavit a mortuis. Certum est quia suscitavit eum, ad justificationem sui credit: alioqui quid proderit scire me et credere quod Jesum Deus suscitavit a mortuis, si in me ipso eum non habeam suscitatum? [Col. 0097B] Ego si in novitate vitae non ambulo, et vetustate peccandi consuetudinem non fugio, nondum mihi Christus resurrexit a mortuis. Ad hunc autem sensum ea conveniunt quae sequuntur. Dicit enim Scriptura. In Isaia: Quia omnis qui credit in eum, non erubescit (Isa. XLV). Erubescit autem omnis qui peccat, sicut et Adam peccavit, et erubuit, et abscondit se. Qui ad hunc ruborem peccati incurrit, credere non videtur.

Corde enim creditur ad justitiam. Ergo si fides sufficit ad justitiam et confessio ad salutem, inter Judaeum et Gentilem credentes nulla discretio est. Omnis qui credit non confundetur. Cum examen coeperit fieri omnium rerum in die judicii, et omnia falsa commenta vel dogmata in confusionem deduci, tunc [Col. 0097C] in Christum credentes gaudebunt videntes omnibus manifestari quia quod crediderunt verum est: aspicient enim inter caeteros se gloriosos et prudentes, qui aestimati fuerant contemptibiles et stulti. Illic enim est vera probatio, ubi et remuneratio et condemnatio. Non est enim distinctio Judaei et Graeci. Generaliter autem confundi propter diffidentiam dicit aut sublimari causa credulitatis, quia sine Christo apud Deum nulla salus, imo poena est. Dives in omnes qui invocant eum. Unus Dominus omnium et abundantiam misericordiae et salutem habet unde largiatur. Non dixit, Dominum divitem credentibus, sed invocantibus illum: credentibus enim sola datur remissio peccatorum. Sequitur autem ut precibus [Col. 0097D] deditus liberetur a malo, et possit consequi quod promisit Deus toto corde vigilantibus. Hae sunt divitiae Domini, si justitia nobis, et veritas, et sapientia, et sanctificatio, quod totum est Christus Dominus, dominetur. Hae enim sunt ejus divitiae, utpote in quo sunt omnes thesauri sapientiae et scientiae absconditi. Videtur mihi grande aliquod in Scripturis divinis sub invocationis nomine designari: non enim de qualibuscunque viris, sed ingentibus et praecipuis scribitur, quia Enos primus coepit invocare nomen Domini (Gen. IV).

Omnis enim quicunque invocaverit nomen Domini salvus erit (Joel. II). Apud Joelem prophetam hoc scriptum est: Quomodo ergo invocabunt eum, in quem non crediderunt? Christum enim Judaei non [Col. 0098A] crediderunt, et ideo nec invocant eum in quem non crediderunt. In hoc autem arctissima eos conclusione constringit: Salus, inquit, non est nisi invocanti; nemo vero invocat qui non credit: ergo quia non creditis, non invocatis; et quia non invocatis, non salvamini.

Sed quomodo, inquit, credent ei quem non audierunt? Possumus sic intelligere, ipsum in carne positum, vel Apostolos ejus praedicantes de eo audire noluerunt. Potest autem et hoc intelligi, quia etiam nunc Christus semper tanquam verbum et ratio unicuique loquitur in corde, et de pietate docet, de justitia, de castitate, de pudicitia, et de omnibus simul virtutibus protestatur, sicut et ipse dicit: Oves meae vocem meam audiunt (Joan. XXX). Sic [Col. 0098B] denique in corde Pauli loquebatur, ita ut ille diceret: An experimentum ejus quaeritis qui loquitur in me Christus? Sequitur: Quomodo autem audient sine praedicante? In hoc magis praedicantium sermone Christum ostendit audiri, in quibus secundum ea quae supra diximus, Christus loqui et docere monstratur.

Quomodo autem praedicabunt nisi mittantur? Difficultas mihi quaedam in hoc sermone videtur exsurgere. Si enim ita intelligamus quod propterea non praedicent quia non mittantur, nullo autem praedicante non audiant, non credentes enim non invocabunt, non invocantes non salvabuntur, colligitur ex his, ut causa qua non sunt salvati, ad vitium redeat auctoris qui non miserit praedicantes. Sed magis ad [Col. 0098C] illum nos, qui rectior est, in intelligentiae tramitem deflectamus, et quod dixit, Quomodo autem praedicabunt nisi mittantur? sic accipiamus, quasi dicat Apostolus: Nos praecones et praedicatores Christi non possumus praedicare, nec annuntiandi nobis virtus ulla subsisteret, nisi adesset nobis ipse qui misit. Quod si praedicantibus audire non vultis, vestra jam culpa est; et si audientes non creditis, et non credentes non invocatis, salvi esse nequitis. Quia ergo missi sunt ad praedicationem, idcirco de his qui ab ipso missi sunt scriptum est: Quam speciosi sunt pedes evangelizantium pacem, evangelizantium bona! Hoc propheta dicit Nahum. Pedes dicendo, adventum significat apostolorum circumeuntium mundum et regnum Dei praedicantium: adventus [Col. 0098D] enim ipsorum illuminavit homines, viam ostendens qua itur in pace ad Deum. Aut certe pedes in hoc loco pro sensibus posuit: de his pedibus et in Evangelio Salvator ait: Sicut ego Dominus et magister lavi pedes vestros, et invicem lavate pedes alterutrum: exemplum enim dedi vobis (Joan. XIII). Videamus quod sit istud exemplum, quo magistri discipulorum lavare debeant pedes, aut de qua aqua lavare. Si quis inveniat aquam vivam, et si quis accipiat de baptismo, et aqua illa fiat in eo fons aquae salientis in vitam aeternam, iste de hac aqua doctrinae spiritualis potest lavare pedes discipulorum, et omnes ex animo ipsorum immunditias sordesque diluere; et hoc faciens, datum a magistro implevit exemplum. [Col. 0099A] Quae autem bona sint quae evangelizant (quamvis hoc ipsum quod dicit evangelizare, interpretatur, bona annuntiare), quae sint tamen bona quae bonis addidit, requiramus. Unum et verum bonum est Deus, cujus imago bonitatis est Filius, et Spiritus ejus qui dicitur bonus: illud ergo unum, quia in Deo Patre, et Filio, et Spiritu sancto est, bona nominavit; hoc est enim quod annuntiant evangelistae secundum praeceptum Dei et Salvatoris nostri dicentis, Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII). Exemplum vero hoc de Isaia videtur assumptum; sed ibi propheta ad ipsum Dominum evangelizandi officium retulit. Ita enim ait: quia ego ipse qui loquebar ecce adsum. Quam pulchri in montibus ut pedes [Col. 0099B] evangelizantis auditum pacis, ut evangelizantis bona (Isai LII)! Verum mihi videtur Paulus, quia propheta dixerat, ut pedes evangelizantis bona, et hoc quasi ex alterius comparatione commemorasse, velut si diceret: Ita adero, ut homo qui evangelizat pacem et evangelizat bona.

Sed non omnes obediunt Evangelio. Ergo si nec illi omnes obedierunt ad quos isti missi sunt, quanto minus isti ad quos nemo est destinatus. Quis credidit auditui vestro? Firmavit exemplo prophetico Judaeos esse contradictores evangelicae veritatis: hunc autem numerum tangit qui fidem non recipit, quod ponit Apostolus, quia Isaias dixerit: Domine, quis credidit auditui nostro? Quis pro raro dictum est. Et observare debemus quod sermo hic in Scripturis [Col. 0099C] interdum pro raro, interdum pro nullo omnino ponitur. Verbi gratia, ut cum dicitur: Quis sapiens, et intelligit haec? Ubi vero dicitur: Quis ascendit in coelum, hoc est, Christum deducere; vel quis descendit in abyssum, hoc est, Christum a mortuis reducere? Hic quis nullus intelligitur: nullus enim est qui ascendit in coelum Christum inde deducere. Nunc ergo Domine, quis credidit auditui notro? quod dicit Isaias, rarum quemque significat. Videtur tamen Isaias haec ex persona apostolorum prophetare, quibus creditum fuerat praedicationis officium; nam et ipsi cum raritatem credentium de populo Israel viderent, dicunt ad Dominum: Domine, quis credidit auditui nostro? Ergo fides ex [Col. 0099D] auditu est, auditus autem per verbum Dei. Quia nisi dicatur aliquid, nec audiri potest, nec credi. In omnem terram exivit sonus eorum. Hoc de Psalmo XVIII assumitur, ubi ait: Non sunt loquelae, neque sermones. In quo pro linguarum et sermonum varietate Gentes sine dubio intelliguntur, et dicitur quia apostolorum Christi in omnem quidem terram sonus exierit, in fines vero orbis terrae, non sonus, sed verba pervenerint: quod ita intelligi potest, quia terram imperitos quosque et indocibiles omnes dicat, ad quos non verba, in quibus ratio fidei commonetur et explanatio sapientiae, sed sonus fidei communi et simplici praedicatione pervenerit. Finem vero orbis terrae, eruditores quosque appellaverit; finis enim perfectionem indicat rerum. Ad hos ergo [Col. 0100A] tales non solum vocis, sed verba et rationem pervenisse pronuntiat: quod utique audientes sermonem fidei etiam perscrutari possunt. Sed dico: Nunquid Israel non cognovit? Gentes scilicet esse vocatas ad fidem. Videtur ea quae superius dixit de Gentibus prolocutus: nunc vero, ut sibi moris est, etiam de Israel subjungit, et vult quod inexcusabilis sit Israel testibus idoneis comprobare. Ipse, inquit, Moyses dicit, ex persona Dei: Ego ad aemulationem vos adducam in non gentem, de Christianis sine dubio dicens, qui a Deo ad aemulationem prioris populi increduli concepti et assumpti sunt. Ad aemulationem vos adducam. Quia per se Judaei in ira missi excruciantur, quando audiunt prophetas et legem ad nos pertinere qui Christum credimus. In gentem insipientem. [Col. 0100B] Hoc est, sine lege et non adorantem Deum verum. Isaias autem audet et dicit. Dicit Apostolus de Isaia quia audet et dicit: hoc indicat, quia mortem contemnens et persecutiones quae inferebantur, quamvis sciret sibi imminere periculum, audet tamen et praedicat Verbum Dei. Et ex persona Christi dicit: Hic Israel carnalis est, hoc est, Abrahae filius, sed non secundum fidem: nam Israel verus et spiritualis est, qui credendo videt Deum. Inventus sum ab his qui me non interrogabant. Quia non Deum sed daemonia interrogabant, per augures et astrologos, atque aruspices idolorum. Ad Israel autem quid dicit? Superiora quidem ad Gentes, sequentia vero exponit ad Israel esse referenda. Tota die expandi manus meas. Hoc est, toto tempore mirabilia [Col. 0100C] vel plagas extendi: nec sic crediderunt. Certum est autem quod gentes erant quae Christum nec quaerere noverant, nec de eo interrogare didicerant; invenerunt tamen quem non quaesiverunt, quia ipse eos quaesivit prior. Pastor enim bonus et ovem quae perierat requisivit, et sapientia est quae drachmam perditam quaerens invenit. Judaei autem interrogant Scripturas de eo, et inveniunt quia crux ejus Judaeis est scandalum. Ideo dicit ad eos: Tota die expandi manus meas, hoc est cum penderet in cruce, illi non solum invenerunt eum, sed insuper dixerunt ei: Si Filius Dei es, descende nunc de cruce, et credimus. In exemplaribus autem Hebraeorum non habet contra dicentem, Apostolus autem secutus LXX interpretum [Col. 0100D] veritatem in suis Scripturis, sicut illi interpretati sunt, ponit.



CAPUT XI.

Dico igitur: Nunquid repulit Deus haereditatem suam? Quia satis illos humiliaverat, modo quasi bonus doctor consolatur eos, ne illos nimium exacerbare videretur. Absit. Non omnes, ait, repulit, nisi illos qui non crediderunt. Nam et ego Israelita sum. Quia non idcirco expulsi sunt, quod genus sunt Israel. Non ergo repulit Deus plebem suam, quam praescivit esse credituram. Et ut hoc probaret exemplo, subjungit, dicens: Nam et ego Israelita sum. An nescitis in Elia quid dicit Scriptura (III Reg. XIX)? Ne videretur parvum quod exemplo sui non esse repulsam plebem Dei docebat Apostolus, validiora requirit [Col. 0101A] exempla, dicit: An nescitis, etc. In quibus docet, quod propheta aliquando Deo repletus, cum apud Deum querelam populi praevaricatoris exponeret, qui non solum prophetas occidisset et altaria subvertisset, verum et Eliam, qui videbatur solus superesse ex prophetis Domini, conaretur exstinguere, Domino dicebat Et ego relictus sum solus, et quaerunt animam meam. Sed quid dicit illi divinum responsum? Reliqui mihi septem millia virorum qui non curvaverunt genua ante Baal. Aperta sunt haec. Ostendit enim non solum Eliam remansisse, qui devotus Deo non adoraverit idola, sed multos qui in fide Dei permanserunt. Huic rei et historiae congruit quod multi per speluncas occultati sint, propter Achab regem Samariae et Jezabel uxorem ejus, [Col. 0101B] qui per pseudoprophetas credentes Dei prophetas persequebantur, et populum ad idololatriam cogebant. Quid autem et ipse numerus septem millia virorum indicet, videamus. Septenarius numerus ad requiem pertinet: in septima enim requievit Deus. Audi ergo quomodo Christus credentes sibi invitat ad requiem, et dicit: Venite ad me, omnes qui laboratis, et ego reficiam vos. Ad istum ergo septenarium numerum pertinet omnis qui veniens ad Christum deposuit onera peccati, et requiem salutis invenit. Sic igitur et hoc tempore reliquiae secundum electionem gratiae Dei salvae factae sunt. Reliquias dicens eos qui ex circumcisione crediderunt, tam apostolorum quibus se quoque annumerat, quam et caeteros qui cum ipsis secuti sunt fidem Christi. Quod dicit secundum [Col. 0101C] electionem gratiae Dei salvas factas esse reliquias, non mihi videtur esse superfluae lectionis adjectio: potuit enim dicere, reliquiae per gratiam, et sine electione, et cum electione. Nam omnes quidem qui per fidem salvantur, per gratiam sine dubio salvantur: qui autem per electionem gratiae salvantur, perfectiores animae mihi videntur ostendi. Si autem gratia, non ex operibus. Sciendum est opera quae Paulus repudiat et frequenter vituperat, non esse opera justitiae quae mandantur in lege, sed ea quibus hi, qui secundum carnem legem custodiunt, gloriantur: id est, vel circumcisionem, vel ritus sacrificiorum, vel observationem sabbatorum et neomeniarum. Haec et ejusmodi ergo sunt opera, ex quibus dicit neminem potuisse salvari, et de quibus [Col. 0101D] in praesenti loco dicit, quia non ex operibus, etc. Alioqui gratia non est gratia. Hoc est, si ex operibus salvae factae sunt, non erit gratia, sed merces operis: quia a gratuito munere gratia appellatur. Quid enim? quod quaerebat Israel, hoc non est consecutus; electio autem consecuta est, caeteri vero excaecati sunt. In his Apostolus Israel in duas divisit partes, quarum unam electionem vocat, quae consecuta sit quod quaerebat; aliam caeteros appellat, qui non solum consecuti non sunt quod quaerebant, sed excaecati sunt spiritu compunctionis. Ideo autem totus Israel non est consecutus justitiam, quia illam non ex fide quaerebant, sed ex solis operibus legis se justificari putabant, cum maxima legis [Col. 0102A] mandata contemnerent, unde a Salvatore arguuntur: Culicem linquentes, camelum autem glutientes (Matth. XXIII). Dedit illis spiritum compunctionis. Hoc est, spiritum erroris vel infidelitatis, seu invidiae. Oculos ut non videant, et aures ut non audiant. Quaestio nobis quomodo de bono digne dictum videatur, quod ipse dederit oculos residuo Israel quibus non videat et aures quibus non audiat: et vide ne forte haec magis retributio sit et merces incredulitatis, secundum ea quae in superioribus exposuimus, ubi quia non probaverunt Deum habere in notitia, tradidit illos Deus in reprobum sensum: hinc etenim oculus et auris cordis, non corporis dicitur, quibus excaecati sunt, et non audiunt, hi utique Christum videntes in corpore, et audientes doctrinam ejus, [Col. 0102B] nec credere operibus quae videbant, nec verbo quod audierant obedire voluerunt. Usque in hodiernum diem. Hoc est, usque convertantur, sicut de velamine cordis ad Corinthios dicitur (II Cor. III). Vel: Usque in hodiernum diem, hoc est, usque ad consummationem saeculi. Fiat mensa eorum coram ipsis in laqueum. Quia in passione Christi laetati sunt pascha comedentes: hoc enim de illis prophetatur qui Salvatorem aceto et felle potabant. Quod dicit, fiat mensa eorum in laqueum et captionem, non habetur scriptum in Psalmo, neque in nostris Septuaginta interpretum exemplaribus, neque in Hebraeorum. Sed rursum in Psalmo habetur: Fiat mensa eorum coram ipsis in laqueum (Psal. LXVIII). Apostolus autem non posuit, coram ipsis. Ergo sciendum [Col. 0102C] quod auctoritas apostolica nunquam Hebraeorum exemplaribus fidem facit, nec verbis semper interpretum servit, sed Scripturarum sensum verbis quibus competit explicat. Omne quod appellatur Vetus Testamentum mensa est Israel, in qua mensa, si quis volebat edere verbum Dei, appositis sibi legis et prophetarum sermonibus pascebatur. Et hanc puto esse mensam, de qua dicit Salomon: Si redieris coenare ad mensam potentis, intelligibiliter intellige quae apponuntur tibi, et mitte manum tuam, sciens quia talia te parare oportet? Omnis ergo Scriptura mensa est sapientiae. Aliter, fiat mensa eorum coram ipsis in laqueum; hoc impletum est quando occisi sunt in vindictam crucis pascha manducantes, in laqueum scilicet obsidionis? Sive in [Col. 0102D] laqueum mensa divinae Scripturae Judaeis efficitur, quando ea quae de Christo prophetata sunt, non nisi ad litteram perverse interpretantur, in captionem scilicet transmigrationis, quae sub Tito et Vespasiano facta est. Potest autem et illa captio mensae hujus videri, quia Dominus eos cepit, cum ad eos dixit: Quid vobis videtur de Christo? Sequitur: Et non potuerunt ei respondere verbum (Luc. IV). Et in retributionem. Hoc est, in mali operis vindictam: fit autem et in scandalum mensa hoc modo. Ex Scripturis didicerunt Judaei, quia Christus in aeternum manet; Jesum vero videntes in carne, et non solum in carne, sed in morte, et morte crucis, scandalizabantur in eum, nescientes quia etsi passus est [Col. 0103A] ex infirmitate carnis, sed vivit ex virtute Dei. Dorsum eorum curvatum est semper. Neque enim debent ultra coelum despicere, qui in escatorem coeli peccaverunt: sed dorsum significat fortitudinem Judaeorum ad servitutem redactam extraneis gentibus. Dico enim, nunquid sic offenderunt ut caderent? Id est, non ita propter improbitatem suam caecati sunt, ut curari non possint: sicut et Zabulon legimus cecidisse, dicente Isaia propheta: Quomodo cecidisti de coelo, Lucifer (Isai. IV)? Casum apostaticum significavit: non ergo hos sic offendisse dicit ut caderent, sed offensionis suae causa ad tempus obtusos. Sed illorum delicto salus est gentibus, ut illos aemulentur. Quomodo ex illorum delicto salus gentibus detur ostendit, hoc est, ut conversionem gentium videntes, et [Col. 0103B] testamentum Dei, quod ipsi prius acceperant, illis traditum, et legem et prophetas apud eos majore et digniore haberi observantia, zelum capiant etiam in novissimis saltem temporibus. Et sicut nunc illorum lapsus salutem gentibus dedit, ita gentium fides et conversatio Israeli aemulationem conversionis et salutis conferat: usque adeo illos dilexit, ut propter salutem illorum gentes vocaret, quo eas videntes ad regnum Dei admitti, vel sic facilius convertantur. Quod si delictum illorum divitiae sunt mundi, et diminutio eorum divitiae gentium, quanto magis plenitudo eorum. Si delictum illorum tantum vobis profuit, ut sine operibus legis vos illis faceret cohaeredes; et si pauci eorum credentes omnes vos ad salutem vocarunt, quanto magis si omnes crederent [Col. 0103C] prodesse vobis poterant per doctrinam. Considera in his Dei sapientiam, quomodo apud Deum ne ipsa quidem delicta et lapsus inutiliter cedunt: sed cum unusquisque ex propositis in voluntate vel libertate delinquat, dispensatione divinae sapientiae hoc ipsum, in quo illi damno suae negligentiae pauperes fiunt, alios divites facit. Vobis autem dico gentibus: Quandiu quidem ego sum gentium Apostolus. Quandiu in corpore fuero constitutus. Honorificabo ministerium meum. Dum exemplo meo plures eorum salvare contendo. Ostendit gentibus, quonam affectu diligat Judaeos; nam ministerium suum, quod Apostolus gentium est, honorificat, si propter affectum generis sui data opera etiam Judaeos acquirat ad fidem: honorificatior enim fit, si et illos, ad quos [Col. 0103D] non missus est, lucretur ad vitam. Patribus enim in laude maxima erit, si fratres invenerit qui perierant. Quid tam dignum quam ut unusquisque ministerium suum, quod Dei providentia suscepit, exornet? Exornat autem et illustrat ministerium, qui bene ministrat: sicut ex contrario dehonestat ministerium suum, et notabile facit, qui negligenter et indigne ministravit. Verbi causa, ministerio Ecclesiae diaconus, inquit, bene ministravit, bonum sibi grande acquirit, et multam fiduciam in fide Christi Jesu: si vero non bene ministravit, hoc est, si non se talem exhibuerit qualem describit Apostolus: Gravem, non multo vino deditum, non turpis lucri appetitorem, sed habentem ministerium fidei in conscientia [Col. 0104A] pura (I Tim. III), non jam bonum grande, sed jam malam sibi poenam conquirit, tanquam qui contumeliam fecerit divino ministerio, quod similiter de caeteris et omnibus ecclesiasticis gradibus intelligendum est. Si quo modo ad aemulandum carnem meam provocem. Hoc est, ut omni modo talem me exhibeam, quatenus me desiderent imitari. Si enim amissio eorum reconciliatio est mundi. Unde Gentibus assumptio, nisi ex illorum viverent morte, ex Judaeis mortuis? Christus vel apostoli vita fuerunt Gentibus, si quos inde liberavero, ad vestram proficient vitam. Si ergo, inquit, Israelitae hujus gentis adjectio reconciliationem praestitit mundo, et tanta fuit erga gentem istam gratia, quae sublata ab ea universum mundum Deo reconciliare sufficeret, [Col. 0104B] quantum putas tunc merebit mundus, cum etiam gens ista reconciliari meruerit? Et quid aliud sit, quod ex reconciliatione Israel mundus acquirat breviter ostendit, dicens: Vita ex mortuis. Tunc enim erit assumptio Israel, quando jam et mortui vitam recipient, et mundus ex corruptibili incorruptibilis fiet, et mortales immortalitate donabuntur. Absurdum namque videretur, si cum offensio ipsorum reconciliationem mundo donaverit, assumptio ipsorum non majus aliquid mundo et praestantius largiretur. Quod si delibatio sancta est, et massa. Hoc est, si qui crediderunt pauci sancti sunt, et omnes sancti si credant. Quod unius substantiae est, unum est; ideoque ostendit non posse indignos dici ad fidem hos quorum jam parentes adepti sunt fidem: quia [Col. 0104C] si pars Judaeorum credidit, cur non et alia pars posse credere dicatur? Et si radix sancta est, et rami. Immutatis verbis eadem repetit, ut sensum commodet duobus exemplis. Radix patriarcharum, hoc est, primi et novissimi sancti ex ipsis. Radicem vero hanc quidam Abraham, alii Seth, alii unum aliquem ex patribus ponunt. Ego autem radicem aliam, quae sancta sit, et sanctas primitias nescio, nisi Dominum nostrum Jesum Christum; ipse est enim primitiae omnium, vel delibatio secundum id, quod alibi de eo dicitur: Qui est primogenitus omnis creaturae (Col. I), huic namque radici, omnis qui salvatur, inseritur: et hac deliberatione sancta omnis massa humani generis sanctificatur. Et sicut radix sancta manentibus in se ramis sanctificatis pinguetudinem [Col. 0104D] praebet, dum per Spiritum suum sanctum adhaerentes sibi vivificat, verbo excolit, sapientia floridos reddit, et in omnium virtutum plenitudine afferre fructus uberes facit, ita et ipse dicat de eis: Ego autem sicut oliva fructifera in domo Dei (Psal. LI). Etenim si rami qui fracti sunt, propter incredulitatem fracti sunt; et qui stant, fide stant: qui salvi erunt in quo stant, nisi in Jesu Christo? et quis alius est, a quo per incredulitatem fracti sunt, nisi ipse cui non crediderunt? Sed tamen ex tempore adventus ejus multus oleaster inseritur huic radici, vel ramis ejus, apostolis scilicet et prophetis, et qui inseruntur eis, socii fient radicis pinguedinis Christi. Quod si aliqui ex ramis fracti sunt. Hoc est non [Col. 0105A] propter te illi fracti sunt, sed propter illos tu insertus es, quia illi fracti. Tu autem cum oleaster esses. Oleaster, olea quidem, sed inculta ac silvestris. Noli gloriari adversus ramos. Hoc est, noli de illorum perditione gaudere, alioquin audies: Quia non illi per te stant, sed tu per illos; nec illis vitam praestas, sed illi tibi. Dicis ergo: Fracti sunt rami ut ego insererer. Dicis illos ideo fractos, ut tu inseraris: videamus si propterea, et non magis propter incredulitatem suam ceciderunt. Tu autem fide sta. Quia Judaei per diffidentiam lapsi sunt, hos fide dicit stare, quia cum prius jacerent, credendo stare coeperunt. Noli altum sapere, sed time. Id est, noli dicere quod fidem Abrahae habeas, ultra populum Judaicum fidelem. Quidam hunc locum non intelligentes, [Col. 0105B] nec attendentes causam vel personas, de qua et de quibus loquitur Apostolus, putant hic sapientiam esse prohibitam: quod si ita est, secundum illos invenietur sibi ipsi esse contrarius, cum hic vetet quod alibi, ut Ephesii et caeteri accipiant, magnis supplicationibus a Domino deprecatur. Noli ergo altum sapere, hoc est, noli contra eos esse superbus, sed cave ne tu offendas. Memento quod omnis qui se exaltat, humiliabitur: nam possibile est etiam te peccare. Si enim Deus naturalibus ramis non pepercit, ne forte nec tibi parcat. Hoc est, si illis non pepercit propter incredulitatem, quia ex radice sancta sunt, quanto minus tibi si peccaveris? Vide ergo bonitatem et severitatem Dei. Bonum Deum gentibus esse testatur: quia cum idola sequerentur, [Col. 0105C] et nec sic requirerent, ipse ultro vocavit illos, et peccata remisit eis. Judaeis autem severus est, et excaecavit illos, quia donum Dei spreverunt; potest enim Deus iterum inserere illos. Apud homines quidem impossibile est aridos surculos reformare, apud Deum autem omnia possibilia atque facilia. Nam si tu ex naturali excisus es oleastro. Quia jam olim patres eorum per naturalem legem degeneraverunt a natura, et per successiones peccandi consuetudine permanente, quasi naturaliter amari et infructuosi esse coeperunt. Et contra naturam insertus es in bonam olivam. Contra naturam olivae est inserere oleastrum, quia magis solet ramus radicis vim mutare, quam radix ramorum in suam vertere qualitatem. Ideo insertum dicit oleastrum, ut surculus fructum [Col. 0105D] radicis afferat, socius ejus effectus. Olivam fidem, per quam Abraham justificatus est, accipiamus: oleastrum vero, quia sterilis et infructuosa natura est, perfidiam significat. Ac per hoc si hi qui semper inimici Dei fuerunt, conversi in fidem Abrahae inserti sunt ex cujus origine non sunt, quanto magis Judaei, si post diffidentiam credant, paternae reddendi sunt naturae, inserti iterum in suam promissionem? Sed nec hoc quidem lateat nos in hoc loco, quod non eo ordine Apostolus olivae et oleastri similitudinem posuit, quo apud agricolas habetur: illi magis olivam oleastro inserere, et non olivae oleastrum solent, Paulus vero apostolica auctoritate ordine commutato, res magis causis quam causas rebus aptavit. [Col. 0106A] Nolo enim vos ignorare, fratres, mysterium hoc. Adhuc ad eos qui ex gentibus crediderunt, quasi elatos et superbientes adversum ramos qui fracti sunt, et putantes quod hoc non Dei bonitate et ineffabili dispensatione sapientiae ejus, sed suis meritis consecuti sunt, ut, illis detractis, ipsi cum essent oleastri insererentur in bonam olivam. Mysterium autem dicit arcanum, quod hominibus ignoratum est, quare salvatae sunt Gentes, quia occasionem eis salutis etiam caecitas praestitit lsrael. Est mysterium quod ignorabatur ab his qui insultabant hujusmodi, quomodo in dispersione filiorum Adam, caeteris quibusque gentibus secundum angelorum numerum distributis, propria quaedam pars facta est Israel, ad quos et repromissiones bonorum, et testamenta, et legislatio [Col. 0106B] facta est. Manente ergo illa parte Domini in statu suo, possibile non erat nos, qui eramus gentes, introire in haereditatem Dei, et in sceptri ejus jura succedere. Sequitur: Ut non sitis vobis ipsis sapientes. Hoc est, ne secundum humanam sapientiam dicatis: Nos Deus elegit, et illos abjecit. Quia insultare lapsis et gloriari adversum ramos qui confracti sunt, non fit per Dei sapientiam, sed per humanam, mutabilem et ignorantem mysterium Dei. Quod enim secundum Deum sapit, in beneficiis Dei non insultat abjectis: sed cum timore gratias agit misericordiae largientis. Quia caecitas ex parte Israel contigit. Id est, non omnibus patitur Deus, sed aliquibus ex Israel fieri caecitatem. Aut in tantum Israel et delicta et perfidia occupaverat, ut [Col. 0106C] veniret tempus quo gentes omnes admitterentur in vitam, et ita omnis Israel per fidem solam salvaretur, quomodo gentium plenitudo, ut aequales essent in Christo qui aequales fuerant in delictis. Donec plenitudo gentium intraret. Id est, multitudo credentium ex omni gente. Non omnes omnino gentes, juxta figuram synecdochen. Sicut scriptum est: Veniet ex Sion qui eripiat et auferat iniquitates ex Jacob (Isa. LXXIX). Quod si vis, inquit Apostolus, scire quomodo etiam post caecitatem salvandus sit Israel, audi quomodo scriptum sit: Veniet ex Sion qui eripiat, etc. Sciendum sane est quod de propheta Isaia unum testimonium istud Paulus assumpsit, pro eo quod dixit Apostolus: veniet ex Sion, scriptum inveniet, propter Sion. Et quod ait hic, cum abstulero [Col. 0106D] peccatum eorum, ibi omnino scriptum non est, sed nec apud Hebraeos quidem, Apostoli tamen auctoritate sumptum est. Verum meminisse debemus quod praesentem locum Apostolus quasi mysterium haberi voluit: quo scilicet hujusmodi sensus, fideles quique et perfecti inter semetipsos velut mysterium Dei silentio tegant, nec passim imperfectis et minus capacibus proferant. Mysterium regis, ait Scriptura, celare bonum est (Tob. XII). Et hoc illis a me testamentum, cum abstulero peccata eorum. Novum scilicet Testamentum, quod promittit Jeremias, quod non nisi novi, abolitis per baptismum peccatis, accipiunt: Fratres secundum Evangelium inimici propter vos. Causa incredulitatis inimici sunt Evangelio, ut [Col. 0107A] gentibus error et delictum illorum aperiat viam ante tempus intrandi ad fidem, sicut supra memoravi. Hoc dicit ut non insultet his quorum delictum profuit gentibus: illis enim insultandum est quorum peccatum obfuit aliquibus. Eadem persequens, adhuc de Israel et gentibus Apostolus, et ramis oleastri, qui insultabant ramis olivae, defractis, imputans etiam hoc addidit: quia Israel secundum Evangelium quidem inimicus factus est Deo, quia non credidit Christo: quantum autem spectat ad honorificentiam patrum, electus et charissimus habetur apud Deum. Sed et quod dicit: Propter vos; quorum saluti scilicet invident, prohibentes apostolos gentibus loqui, et persequentes qui annuntiant Christum. Secundum reliquias vero, quae salvandae dicuntur, in quibus [Col. 0107B] electio credentium subsecuta est ex Israel. Charissimi propter patres. Quorum scilicet fidem sequentes, credunt in eum qui suscitavit Christum Jesum a mortuis. Sic enim aliquando et vos non credidistis Deo. Post haec etiam latentes et profundiores incredulitatis eorum aperit causas, et dicit: Quia sicut vos Gentes quondam non credebatis Deo, nec tamen idcirco penitus reliquit vos Deus. Sed aliquando ad ultimum misericordiam consecuti estis propter incredulitatem illorum. Occasio tamen conferendae in vos misericordiae populi Israel incredulitas exstitit, ita etiam nunc hi qui de populo Israel non crediderunt, non usque relinquuntur in incredulitate sua. Postquam plenitudinis gentium impleta fuerit dispensatio, etiam ipsi misericordiam consequentur. Sine poenitentia [Col. 0107C] enim sunt donationes et vocationes. Si crediderint, illis non poterunt imputare peccata, quia Deum non poenitet Abrahae semini promisisse. Conclusit enim Deus omnia in incredulitate, ut omnium misereatur. Non vi inclusit, sed ratione, quos invenit in incredulitate, hoc est Judaeos omnes et gentes conclusit, quia ante Judaei peccatores tantum erant, non etiam perfidi. Postquam autem Christo non crediderunt, gentibus sunt aequales, ut omnes similiter misericordiam consequantur. Hoc est, omnia conclusisse in incredulitate, ut tunc decretum donum a Deo veniret, quando omnes diffidentia laborarent, ut gratia muneris esset gratissima. Itaque nemo se jactet: miserum est enim superbum esse eum cui ignotum est: O altitudo divitiarum sapientiae et [Col. 0107D] scientiae Dei. Miratus tantum profundum, nullis praecedentibus meritis gentes intromissas, et in perfidia Judaeos derelictos; unde exclamat dicens: O altitudo divitiarum sapientiae et scientiae Dei. Laudat sapientiam Dei, quae tam diu exspectavit secundum praescientiam, donec omnes misericordia indigerent; ut hominibus de falsa jactantia gloria tolleretur. Excelsum et immensum Deum in divitiis sapientiae et scientiae suae, cum omni laude gratiarum actionis testatur: est enim consilium et judicium ejus incomprehensibile. Nam ab initio sciens conversationes et opera hominum, quia neque sola severitate justitiae salvari posset humanum genus, neque sola misericordia ad profectum meritorum [Col. 0108A] pervenire, unoquoque tempore decrevit quid esset praedicandum, ante tamen permittens unumquemque sibi: quia natura ipsa duce, cognitio justitiae obtorpuerat, consuetudine delinquendi data lex est, ut humanum genus terroris metu lege frenaretur: quia non se cohibentes rei tenebantur a lege praedicta. Misericordia est, quae ad se confugientes salvaret, refugientes autem caecaret ad tempus, ad promissionem eorum gentes, quae prius justitiam Dei datam per Moysen sequi noluerant, advocans, ut horum saluti dum invident, ipso zelo ad radicis salutaris originem se reformarent promissi in lege. Haec est altitudo divitiarum sapientiae et scientiae Dei, qui tam Judaeos quam gentes manifestata providentia acquisivit ad vitam. Considerans sanctus apostolus, [Col. 0108B] tantas esse bonitatis Dei divitias, et tantum divitiis sapientiae opus erga rationabiles agi creaturas, et quod tantum Deus dives est in misericordia, et dives in omnes qui invocant eum, et tantae sunt bonitates ejus, et longanimitates, et sapientiae, repente ut interioribus eas cordis oculis intuens, immensitatemque earum perspiciens, stupore simul ac pavore perculsus, exclamet et dicat: O altitudo divitiarum sapientiae et scientiae Dei, quam inscrutabilia sunt indicia ejus! Judicia Dei abyssus multa, ad liquidum enim comprehendi non possunt. Inscrutabilia. Ut scrutari judicia ejus, quibus unamquamque animam atque naturam rationabilem dispensat, nemo sufficiat. Sed requirendum quare dicat inscrutabilia esse judicia Dei, cum Psalmographus dicat: In labiis [Col. 0108C] meis pronuntiavi omnia judicia oris tui. Ad quod ita respondendum est. Nam addendo oris tui quae scripta sunt a prophetis, et quae facilia sunt ad intelligendum significat. Et investigabiles viae ejus, hoc est cogitatio dispensationum ejus, sive viae Domini, scilicet misericordia et judicium. Quis enim cognovit sensum Domini? An nemo cognovit? Nam in praesenti ipse Paulus sciebat, qui aliis ostendebat: sive sine lege ipsius per se nemo cognovit, hoc certe de creaturis dicit: quippe cui nihil sit cum creatura commune. Quis enim cognovit sensum Domini? hoc in Isaia scriptum habetur. Manifestum est, solum Deum esse qui novit omnia consilia, et hunc unum esse qui nullius eget, quia ab ipso sunt omnia, et per hoc consilium ejus a nullo nec metitur, nec comprehenditur, [Col. 0108D] quia inferiora superioris sensum capere non possunt. Denique Judaeis non credentibus impossibile videbatur, consilium et voluntatem Dei esse ad redemptionem gentium. Simili modo et gentibus arduum et incredulum Judaeos, qui non crediderunt, Salvatore posse converti, et credere ut salvarentur. Aut quis consiliarius ejus fuit? Hoc est, quasi minus ipse consilio sufficiens, indigeret alterius, sed consilii participem nullum quidem inter creaturas esse pronuntiat: consilium vero sapienti necessarium in sapientia sua est, qui est Christus, et in sanctitate est Spiritus sanctus. Aut quis prior dedit illi, et retribuetur ei? Nemo enim aliquid factori suo prior contulit, quippe cum etiam hoc ipsum unusquisque [Col. 0109A] a Conditore suscepit. Quoniam ex ipso, et per ipsum, et in ipso sunt omnia. Vides quomodo in ultimo ostendit quod in omnibus quae supra dixerat segregaverit mysterium Trinitatis, nam cum dixit: Altitudo divitiarum, Patrem ex quo omnia dicit esse, significat: et sapientiae altitudinem, Spiritum sanctum, qui etiam alta Dei novit et declarat. Verumtamen quod dicit, ex ipso, hoc ipsum quod sumus indicat; per ipsum autem, quod per ejus providentiam dispensamur in vita; in ipso vero, quod perfectio omnium, et finis in ipso erit, tunc cum Deus erit omnia in omnibus. Ab ipso omnis creatura accipit initium, et per ipsum regitur, et in ipso omnia concluduntur, nec ipse continetur ab ullo. In saecula. Propter hoc quod perfectio omnium non intra [Col. 0109B] unum saeculum concluditur, sed in multa protenditur. Amen. Ut intelligamus per illum ad istam beatitudinem veniendum, de qua scriptum est in Apocalypsi.



CAPUT XII.

Obsecro itaque, fratres, per misericordiam Dei. Non per salutem illorum, neque per Christum obsecrat, quamvis misericordia Dei in Christo sit, tamen per misericordiam Dei orat illos, per quam ex mortuis vivere coeperunt, ut memores ejus sollicite agant circa obsequium ejus a quo illis data est, per quem ex impiis gratis justificati sunt. Cum per omnem textum Epistolae in superioribus docuisset Apostolus quomodo a Judaeis ad gentes, a circumcisione ad fidem, a littera ad spiritum, ab umbra ad veritatem, [Col. 0109C] ab observantia carnali ad observantiam spiritualem religionis summa translata sit, et haec ita ad futura propheticis vocibus ostendisset designata: jam nunc spiritualis hujus observantiae, ad quam cultus Dei ritum docuit esse translatum, aggreditur mores et instituta sancire, et ait: Obsecro itaque vos, fratres, per misericordiam Dei. Et haec doceo, non quasi imperans: nihil enim proficit legis imperium, sed quasi qui officium suscepimus reconciliando vos Deo. Quid est autem quod vos obsecro? Ut exhibeatis corpora vestra hostiam viventem, sanctam, Deo placentem; non animalium, sicut in veteri lege, quae tamen, licet in figura fierent, immaculata offerebant et viva. Rationabile obsequium vestrum. Omne opus bonum tunc placet Deo, si rationabiliter fiat: nam [Col. 0109D] alias mercede privatur: ut pote si quis hominum causa jejunet, bonum obsequium insipienter facit. Obsequium hic cultum dicit, qui cultus, quoniam dudum in corporibus multorum pecorum consistebat, nunc, inquit, in corpore rationabilis hominis offeratur, et corpora magis vestra quam pecorum fiant sacrificium Deo. Pro viribus autem explanare tentabimus quomodo unusquisque rationabili obsequio cultus Dei exhibeatur. Si superbiam corporis sui vincat, immolat vitulum; si iracundiam superet, arietem jugulat; si libidinem vincat, holocaustum offert hircum; si vagos et lubricos cogitationum resecet volatus, columbas et turtures immolaverit. Nune autem Paulus obsecrat in Christo credentes, ut [Col. 0110A] corpora sua exhibeant hostiam viventem, sanctam, placentem Deo. Viventem dicit hostiam, quae vitam, hoc est Christum, in se gerit; sanctam dicit, in qua Spiritus sanctus habitat, ut Apostolus dicit: An nescitis quia templum Dei estis, et Spiritus sanctus habitat in vobis? Placentem Deo, ut pote a peccatis et vitiis separatam. Haec autem omnia rationabilis est cultus Dei. Potest enim pro tali cultu reddi ratio, et ostendi quia dignum est Deo tales hostias immolare: arietes autem, et hircos, et vitulos immortali et incorporeo Deo offerri, nulla ratio honesta sinit. Et nolite conformari huic saeculo. In quo ostendit esse quamdam formam hujus saeculi, et aliam esse saeculi futuri. Vide ergo ne forte cum venit ira in cor tuum, conformem te faciat huic saeculo. [Col. 0110B] Similiter autem et concupiscentia mala, et avaritia, caeteraque quibus praesens saeculum delectatur, formam tibi saeculi praesentis imponant. Si vero e contrario mansuetudo, patientia, lenitas, continentia, fides, veritas caeteraeque virtutes habitent in sensu tuo, conformem te futuri saeculi facient, et ita pulchram animae tuae speciem reddent, ut Verbum Dei quo despondet eam sibi in misericordia et fide, dicat ad eam: Tota es formosa, proxima mea, et macula non est in te (Cant. IV). Sed reformamini in novitate sensus vestri. Renovatur autem sensus noster per exercitia sapientiae, et meditationem Verbi Dei, et legis ejus intelligentiam spiritalem, et quanto quis quotidie ex Scripturarum proficit lectione, quantoque altius intellectus ejus accedit, tanto novior semper [Col. 0110C] efficitur. Quod bonum, et placitum, et perfectum. Hoc est, quod bonum sit, et melius, et optimum, verbi causa: Bonum conjugium, melius autem continentia, optimum virginitas. Dico enim per gratiam, quae data est mihi. Prohibitus humana sapientia, quae praeter legem est, non sensu proprio loqui se dicit, sed auctoritate gratiae spiritualis. Haec gratia peritia intelligitur doctrinae Dominicae, per quam humilitati studendum tradit. Videndum est quia Paulus, sicut et alias dicit, non in suasoriis sapientiae carnalis verbis, sed per gratiam quae sibi data est, loquitur. Est enim multa differentia per gratiam loquentis, et per humanam sapientiam. Denique compertum est, nonnullos eloquentes et eruditos viros, cum multa in Ecclesiis dixerint, et ingentem [Col. 0110D] plausum laudis acceperint, neminem tamen auditorum ex his quae dicta sunt, compunctionem cordis accipere, nec proficere ad fidem, nec ad timorem Dei incitari: saepe autem viros non magnae eloquentiae, nec compositioni sermonis studentes, verbis simplicibus et incompositis multos infidelium convertere. Denique scriptum est quia et Joseph invenit gratiam in conspectu principis carceris, et Esther invenit gratiam apud regem. Reperimus autem nos in quodam secretiore libello Scripturarum, quasi angelum quemdam gratiae, qui etiam vocabulum ex gratia traheret? Anachel enim dicitur, quod interpretatur gratia Dei. Hoc ergo Scriptura illa continet quod missus esset a Domino iste angelus ad Esther, ut ei [Col. 0111A] gratiam daret apud regem. Videamus quid est quod per gratiam quae data est sibi Apostolus dicit: Omnibus qui sunt inter vos, non plus, inquit, sapere, quam oportet sapere, sed sapere ad sobrietatem. Videtur adhuc ad superbientes ramos oleastri, et insultantes ramis qui de bona oliva defracti sunt, etiam hunc aptare sermonem, et dicere eis: Non debere plus, hoc est, superbe sapere. Ego autem dico quia et haeretici plus sapiunt de Christo quam oportet sapere, qui negant eum in carne venisse, et natum esse ex Virgine, sed coeleste ei corpus assignant. Plus vult sapere qui illa scrutatur quae lex non dicit; unde et Salomon ait: Altiora te ne scruteris, et majora te ne quaesieris, sed quae praecepit tibi Deus illa cogita semper (Eccl. III). Aperte ostendit hoc [Col. 0111B] nos debere sapere, quod justitiae terminos non egrediatur, sed sapere, inquit, ad sobrietatem, quod in Graeco dicitur , in nostris codicibus, hoc est, in Scripturis divinis, sobrietas a majoribus interpretatum est: ab aliis tamen eruditis viris temperantia ponitur. Sapere ergo ad temperantiam, hoc est, ut in omnibus, vel quae agimus, vel loquimur, vel sentimus, temperantiam teneamus. Et unicuique sicut Deus divisit mensuram fidei. Mensuram fidei, virtutum intelligenda est gratia, quam non nisi fideles accipiunt. Sicut divisit Deus mensuram fidei, hoc est, ut sciat unusquisque et intelligat quae in eo sit mensura gratiae Dei, quam consequi meruit per fidem. Interdum enim accepit quis a Deo ut sapiat in opere charitatis, aut ut sapiat in officio visitandi, [Col. 0111C] aut erga viduarum et pupillorum defensionem, aut erga hospitalitatis sollicitudinem: haec ergo singula divisit unicuique Deus secundum mensuram fidei: sed si is qui accipit gratiam ut denuo alicui horum sapere velit, et non intelligat mensuram gratiae sibi datae, sed velit sapere de sapientia Dei, de verbo doctrinae, de profundioris scientiae ratione, in quo gratiam non accepit, et non tam discere velit quam docere quae nescit, iste cum minus sapiat, plus vult sapere quam oportet: non enim sapit ad temperantiam, ut custodiat unicuique sicut Deus divisit mensuram fidei. Verum, ut evidentius adhuc de iis Apostolus assignaret, introducit exemplum, dicens: Sicut enim in uno corpore multa membra habemus. Per comparationem corporis eos ad concordiam cohortatur, [Col. 0111D] ne vel hinc moveantur, quia dona accipere diversa, et omnia habere singuli non poterant, ne superbirent nullius egentes, nec omnes eadem, ut corporis Christi nobis similitudo demonstretur. Membra autem omnia non eumdem actum habent. Non enim potest oculus audire, nec auris videre, etc. Sic singuli alter alterius membra. Ut praestando alterutrum quod habemus, magis ac magis charitas confirmetur, ordinatissime per haec componens omne corpus Ecclesiae: ut sicut proprios actus habent, et officiis suis unumquodque deservit, nec tamen possibile est ut non consensu mutuo sibi invicem cedant; ita, inquit, et in Ecclesia, quae est corpus Christi, diversos singuli habemus actus, verbi gratia: alius omne [Col. 0112A] studium erga sapientiam Dei et doctrinam verbi adhibet, et in meditatione legis divinae die ac nocte persistit, et est magni hujus corporis oculus; alius erga ministerium fratrum et indigentium curam et est sancti corporis ejus manus; alius studiosus auditor est verbi, et auris est corporis: alius ad videndos decumbentes et requirendos tribulantes, et positos in necessitanbus eruendos est impiger, qui pes sine dubio ecclesiastici appellatur corporis: et ita invenies unumquemque propensius erga unum aliquod officium et specialius operam dare, caetera vero sequentia habere. Quomodo autem corpus istud in Christo sit, id est, in veritate, et sapientia, et justitia, et sanctificatione, quae omnia Christus est, saepe jam diximus. Habentes autem donationes diversas. [Col. 0112B] Cum dixisset singulos quosque credentium membra esse unius corporis Christi, nunc quasi diversorum membrorum diversitatem operis enumerat, et verbi causa, velut oculorum, ita menti, quae est interior oculus, prophetiae assignat officium, et alii tanquam manui ministerium ascribit, et alii tanquam linguae doctrinam tribuit, similiter etiam caetera secundum rationem mensurae fidei. Nunc autem illa officia deputata membris merito fidei enumerat, ut quod viderit membrorum, quod sibi deputatum officium est, non perstrepat alteri, cui videt aliud traditum, sed congaudeat ut corpus Ecclesiae sit perfectum. Sive prophetiam secundum rationem fidei. A prophetia incipit, quae prima probatio est, rationabilem esse fidem nostram; denique credentes accepto spiritu prophetabant [Col. 0112C] pro modo capientis, hoc est, causa quantum exigit propter quam datur. Prophetia intelligenda est, quam docet Paulus, non illa per quam dicitur, Haec dicit Dominus. Sive ministerium in ministrando, hoc est, ministerium sacerdotale, vel diaconatus officii ministratio. Possumus haec omnia ad illam regulam revocare, quae superius est dicta, hoc est, non plus sapere quam oportet sapere, ut verbi causa dicamus: non debere eum qui ministrat in ministrando plus sapere quam oportet sapere; et qui docet, in doctrina non plus sapere quam oportet sapere: multi enim accepto ministerio vel accepta doctrina plus sapuerunt quam oportuit sapere, et elati in arrogantiam, vel in delicias resoluti praecipites corruerunt. Sive qui docet, in doctrina? Similiter dicitur [Col. 0112D] adjuvari doctorem in doctrina, ut in quantum fides ejus est ad docendum, in tantum inspiretur ad tradendam doctrinam coelestem. Sive qui exhortatur in exhortando. Qui docet major est eo qui exhortatur: exhortari enim possunt etiam minus periti, lacessit enim fratres ad bonum aut incredulos ad fidem. Qui tribuit in simplicitate. Qui tribuit indigentibus et praestat, oportet, inquit, ut in simplicitate cordis hoc faciat, hoc est, ne videatur quidem benefacere indigentibus, corde vero laudem quaerat ab hominibus. Non ergo simplicitas est, si aliud agi videatur in manibus, et aliud quaeratur in corde. Qui praeest in sollicitudine. Qui praeest in Ecclesia vel fratribus, debet esse sollicitus, non de saecularibus, [Col. 0113A] sed de Ecclesiae necessitatibus: qui Ecclesiae praesunt, recipiant sollicitudinem, qualem Apostolus dicit: Concursus in me quotidianus, sollicitudo omnium Ecclesiarum. Quis infirmatur et ego non infirmor? quis scandalizatur, et ego non uror? (II Cor. II.) Qui miseretur in hilaritate. Videtur fortassis unum atque idem esse, quod supra diximus, qui distribuit in simplicitate, et hic qui miseretur in hilaritate, sed mihi videtur unum fortasse opus esse, non tamen et operis ipsius unum effectum: aliud est enim dare indigenti, et aliud est affectu misericordiae cum indigente partiri in hilaritate: Hilarem enim datorem diligit Deus (II Cor. IX). Dilectio sine simulatione. Tota puritas debet esse in Christiano, sicut Deus pura lux est: fingere enim servorum est; ut diligamus [Col. 0113B] non lingua tantum, sed opere et veritate, ita ut etiam, si necesse fuerit, pro nobis invicem moriamur. Adhaerentes bono. Non magnum dicit vitare malum, nisi adhaereat quis bono: nec benignum esse fraternitatis amorem, si non mutuis se obsequiis praevenerint. Observandum etiam hoc quod sicut in aliis dicit: Qui adhaeret Domino, unus spiritus est (I Cor. VI), ita et hic dicit, adhaerentes bono, sine dubio ut contingat nobis unum esse cum bono, Charitate fraterna invicem benigni. Ita vos diligite, quasi ex una matre generati. Honore mutuo praevenientes. Hoc est, quod et Dominus docuit, cum notaret Scribas et Pharisaeos, prima sibi loca in conviviis vindicantes, ut cum vocatus fueris tu ad coenam, in novissimo loco recumbas (Luc. XIV). Sollicitudine impigri. Ne per [Col. 0113C] saeculi sollicitudinem pigri in Dei opere efficiamini vel inertes. Spiritu ferventes. Quia frigidos Dominus non amat, et in tepidis nauseatur. Tunc plane spiritu fervemus, si saeculo frigeamus. Domino servientes. Non saeculo, nec vitiis, sed omnia propter Dominum facientes. Spe gaudentes. Spe gaudet, qui non respicit ea quae videntur, sed ea quae non videntur exspectat, et qui scit quod non sunt condignae passiones hujus temporis ad futuram gloriam quae revelabitur in nobis (Rom. VIII). Orationi instantes. In quo enim non sufficit humana fragilitas, auxilium Dei orationibus implorandum est. Necessitatibus sanctorum communicantes. Manifestum est quia qui preces suas exaudiri vult, aemulus debet esse vitae sanctorum, ut hoc sit memorem esse et communicatorem, [Col. 0113D] imitari actus illorum. Aliter, memores sanctorum communicantes: hoc est ministrantes eis qui, propter Christum omnia contemnentes, alienis ad tempus indigent ministeriis. Hospitalitatem sectantes. Non illud solum ostendit ut venientem ad nos hospitem suscipiamus, sed et quaeramus et solliciti simus, et sectemur, ac persequamur ubique hospites, ne ubi forte in plateis sedeant, ne extra tectum lateant. Recordare Lot, et invenies quod non illum hospites, sed ipse quaesierit hospites, et hoc erat hospitalitatem sectari. Benedicite persequentibus vos. Sermo benedictionis in Scripturis diverse invenitur, nam et benedicere inter homines vel caetera quae creaverit invenitur Deus, et homines vel [Col. 0114A] caeterae creaturae Deum benedicere jubentur: sed Dei quidem benedictio aliquid muneris semper his qui ab eo benedicuntur impertit. Homines vero Deum benedicere, pro eo quod est laudare et gratias referre dicuntur. Sed in hoc prohibet Apostolus, ne pro maledictis maledicta reddamus, sed faciamus quod ipse de semetipso scribit, ubi dicit: Maledicimur et benedicimus (I Cor. IV). Gaudete cum gaudentibus, flete cum flentibus. Non cum illis qui flent mortuos suos jubemur, aut qui flent damna saecularia, scientes quia hujus saeculi tristitia mortem operatur; non sunt ergo lacrymae cum talibus, sed cum illis flendum est, de quibus dicit Dominus: Beati qui flent, quoniam ipsi consolabuntur (Matth. V). Gaudete cum gaudentibus, id est, gaudio spirituali, in bono proximi, [Col. 0114B] et in conversatione ejus ad Deum. Id ipsum invicem de vobis sentientes. Sermo iste non natura sui, sed interpretatione obscurus factus est: hoc est enim quod dicit, ut ita de fratre sentiamus, ut de nobis ipsis, et ita velimus proximo, sicut et nobis volumus, ut Dominus in Evangelio dixit: Omnia quae vultis ut faciant vobis homines, eadem et vos facite illis (Matth. VII). Id ipsum, id est, compati in fratris tribulatione. Non alta sapientes, sed humilibus consentientes. Alta sapere, superbe sapere est, ut elatio sit in animo ut praesumens forte de incolumitate actus sui, non condoleat fratri, sed exprobret peccatum, quod denotat Dominus dicens: Ejice trabem de oculo tuo, et tunc videbis ejicere festucam de oculo fratris tui (Luc. VI); ipsa enim elatio peccatum est. Sed [Col. 0114C] humilibus consentientes, id est, ut deposita superbia alienam causam suam faciat, et suam alienam. Nolite esse prudentes apud vosmetipsos. Hoc in Isaia scriptum est (Cap. V), quod hic Apostolus quasi suum ponit: Nolite in humana sapientia gloriari, sed stulti estote saeculo, ut Domino sitis sapientes, sicut scriptum est: Beatus quem tu erudieris, Domine, et de lege tua docueris eum (Psal. XCIII). Qui sibi prudens videtur, hic cum arrogantia stultus est: nec potest veram Dei sapientiam scire, qui suam stultitiam quasi sapientiam colit. Ergo qui apud seipsum sapiens est, non potest esse sapiens apud Deum. Nulli malum pro malo reddentes. Si malum inferre peccatum est, et reddere malum, non ut quibusdam videtur justum est, sed simile peccatum est, et ut ego arbitror [Col. 0114D] etiam gravius: nam ille qui malum prior intulit, non sentit malum esse quod fecerat; qui autem reddit malum, eo ipso quod ad ulciscendum motus est, confessus est sensisse se malum esse quod reddidit. Nemini malum pro malo reddentes. Hoc est quod dicit Dominus: Nisi abundaverit justitia vestra plus quam Scribarum et Pharisaeorum, etc. Mandatum enim in lege erat: Diliges proximum tuum, et odio habebis inimicum tuum. Haec quantum videtur justitia est, sed ut abundet justitia Christianorum, docentur non reddere malum pro malo, ut perfecti esse possint. Providentes bona. Providere est futura ante oculos habere, ut ea gerantur quae possint, postquam facta fuerint, in reprehensionem [Col. 0115A] non venire, sed magis laudi esse, sive apud Deum, sive apud homines, ne quis existimet quia apud Deum illicita non displicent, idcirco non curandum, si fratri scandalo sint. Hoc ergo praemonet, quia illud fieri debet quod et Deo non displicet, et fratri scandalum non sit. Coram hominibus providet quis bona, ut non placeat singulorum vel vitiis, vel moribus, alioquin contraria erit illa Apostoli sententia quae dicit: Ego si hominibus placere vetlem, Christi servus non essem (Gal. I). Si fieri potest quod ex vobis est, etc. Quod vestrum est, vos cum omnibus pacem habetote, et dicite cum Propheta: Cum his qui oderunt pacem eram pacificus (Psal. CIX). Optantes conversionem eorum atque salutem, sicut in vobis est ut fieri possit. Quomodo potest fieri ut [Col. 0115B] pacem cum omnibus habeamus? et quid faciemus de Scriptura quae dicit: Si videbas furem, currebas cum eo, et cum adulteris portionem tuam ponebas (Psal. XLIX). Ideo ergo bene Apostolus addit, quod ex vobis est, hoc est proposito vestro et fidei vestrae convenit: cum malis enim habere pacem et societatem, fidei vestrae proposito fideique convenit. Quamvis et alio in loco possit haberi distinctio: aliud est enim crimina amare, aliud homines diligere: Qui homines, creaturam Dei diligit; qui crimina diligit, diaboli sectatur inventa. Qui ergo perfecti sunt, hoc ipsum quo oderunt crimina, homines amant, et odio habentes in eis illud quod peccant, illud quod Deus creavit amare non desinunt. Non vosmetipsos vindicantes, sed date locum irae. [Col. 0115C] Aut a fugiendo, aut a permittendo noceri, hi qui seipsos mox vindicant quomodo locum dant irae? Verbi causa: manum manui non referunt, aut convicio convicium reddunt, irae illius qui fecit injuriam, pertranseundi et evanescendi locum dederunt: nemo enim ita rabidus invenietur qui, illata injuria, si invicem non recipiat, iterum saeviat, sed quasi effuso ac digesto furore necessario mitescat. Est ergo grande lucrum, ubi et multitudo compescitur peccatorum, et injuriam passi patientia probabilis apud Deum. Est autem et hoc modo irae locum dare, pro his quae inferentur injuriis, quod hi qui peccant secundum Pauli sententiam, iram sibi thesaurizant in die irae, tunc reddet Deus unicuique secundum opera sua. Si esurierit inimicus [Col. 0115D] tuus, ciba illum. Noli illi negare quod Deus nulli negat, quamvis sit blasphemus et impius. Non solum vindictam Deo reservari debere ostendit, sed et beneficia dare inimicis. Hoc enim faciens carbones ignis congeres super caput ejus. Fortassis isti carbones ignis qui congregantur super caput inimici, in adjutorium ipsius congregantur. Potest enim fieri ut animus ferus ac barbarus inimici, si beneficium nostrum sentiat, si humanitatem, si affectum, si pietatem videat, compunctionem cordis capiat, commissi poenitudinem gerat: et hoc ipso ignis in eo quidam succendatur, qui eum pro commissi conscientia torqueat et adurat, et isti erunt carbones ignis, qui super caput ejus ex nostra misericordia, [Col. 0116A] et pietatis opere congregantur. Aliter, si inimicus bona pro malis recipiens, nulla malitiae suae poenitentia movetur, ipse sibi thesaurizat iram. Caput vero principale cordis appellatur, et merito caput dicitur, cujus intellectu et prudentia membra reguntur universa. Noli vinci a malo, sed vince in bono matum. Vincitur a malo, qui a malis provocatus reddit malum. Bono autem vincit malum, qui acceptis malis restituit bona. Certum est enim hanc esse mali naturam, ut ex similibus sui augeatur et crescat, sicut ignis, si ei ignem jungas; sicut noctis tenebris si aeris nubilum sociatur. Bonum vero si adhibeas, exterminatur malum. Contraria namque contrariis perimuntur, sicut per aquam ignis exstinguitur, per lucem tenebrae fugantur.


[Col. 0116B]
CAPUT XIII.

Omnibus potestatibus sublimioribus subditi estote. Omnis haec causa adversus illos prolata est qui se putabant ita debere libertate Christiana uti ut nulli honorem deferrent aut tributa dependerent. Quocunque ergo modo eos humiliare desiderat, ne forte propter superbiam magis quam propter Deum contumeliam patiantur. Ideoque docet illos humilitate tempus redimere. Non enim est potestas, nisi a Deo. Quid, et illa potestas, quae servos Dei persequitur, fidem impugnat, religionem subvertit, a Deo est? Ad quod respondendum quod etiam talis potestas a Deo data est, ad vindictam quidem malorum, laudem vero bonorum. Itaque qui resistit potestati. Non hic de illis potestatibus dicit, quae persecutiones [Col. 0116C] inferunt fidei: ibi enim dicendum: Deo obtemperare magis oportet quam hominibus (Act. V), sed de istis communibus dicit quae non sunt timori boni operis, sed mali, quibus utique qui resistit, sibi damnationem pro gestorum suorum qualitate conquirit. Nam qui principantur non sunt timori boni operis, sed mali. Malus debet timere potestatem: nam bonus non habet quod timeat, quia si juste occidatur, gloriatur. Vis autem non timere potestatem, hoc est, accipe consilium meum, et nunquam timebis. Quod autem dicit de potestate: Fac quod bonum est? In die judicii, et habebis laudem ex ea, altius mihi requirendum videtur: non enim consuetudo est potestatibus saeculi laudari hos qui non fuerint criminosi; nam peccantes quidem puniunt, nec peccantes vero [Col. 0116D] collaudare eis mos est nullus. Ergo sciens Paulus quod omnes qui in lege peccaverunt, per legem judicabuntur, unumquemque enim in judicio illa lex sine dubio arguet secundum quam vixit. Ostendimus autem Spiritum sanctum in multis humanae legi locum dedisse. Certum enim est quia in die judicii habebit etiam ex ipsis legibus laudem apud Deum is qui nihil contra statuta commiserit, cum ei dicetur: Euge, serve fidelis, intra in gaudium domini tui. Et habebis laudem ex illa. Laus ex potestate tunc fit, cum quis innocens invenitur. Si autem malum feceris time. Nam in te habet officium si peccaveris, nec tibi proficit ad mercedem, sive sacerdotes portant gladium spiritualem, sicut Petrus [Col. 0117A] percussit Ananiam, et Paulus Magum. Dei enim minister est tibi in bonum. Quia pro tua sollicitus est quiete, quoniam futurum judicium Deus statuit, et nullum perire vult in hoc saeculo, rectores ordinavit, ut terrore interposito hominibus velut paedagogi sint erudientes illos, quos servent, ne in poenam futuri judicii incidant. Ideoque subditi estote non solum propter iram. Recte dixit iram, id est, ultionem praesentem: ira enim judicium parit, sed et propter judicium futurum, ubi accusante conscientia punientur. Ob hoc mihi videtur dicere: Ideo necesse est subditos esse, non solum propter iram, verum etiam propter conscientiam. Conscientiae quoque quis subditur, cum habet in se quo accusetur a conscientia. His ergo etiam tributa pendimus, dum adhuc [Col. 0117B] secundum carnem vivimus, et quae carnis sunt cogitamus: nam si vineam Domini colamus, et vitam veram, quae est Christus, exerceamus in nobis, de ista vinea non ministris saeculi tributa pendimus, sed ipsi Domino fructus in tempore reddimus, secundum quod ipse Salvator in Evangelio dicit: Quia colonis malis vineam tulit, et dabit eam aliis colonis, qui reddent ei fructus in tempore suo (Luc. XX). Reddite ergo omnibus debita. Potest etiam eleemosyna debitum appellari, dicente Scriptura: Inclina pauperi aurem tuam, et redde debitum tuum. Cui tributum, tributum, hoc est, reddite tributum, cui reddendum est tributum. Tributum est quod manu tribuitur. Vectigal autem quod vehiculis vehitur. Primum ea quae sunt potestatis [Col. 0117C] regiae debite exsolvi jubet, quia major his necessitas est. Cui timorem, timorem. Potestati timorem exhibendum dicit, quia timor prohibet peccatum, deinde Domino, parenti terreno, ut gratias agat, a filio, a servo Christiano. Cui honorem, honorem. Potest hic honor circa eos esse qui sublimes videntur in mundo, ut videntes humilitatem servorum, Christum laudent potius quam vituperent doctrinam evangelicam. Nemini quidquam debeatis. Hic incipit praedicare charitatem. Pacem vult fieri, si potest, cum omnibus, dilectionem vero cum fratribus, et hic tamen honore servato. Idcirco autem debitores dicit, quia homini qui dignus est honore sive praesenti sive futuro, dignum est et justum inclinari. [Col. 0117D] Illi enim quis inclinatur, a quo honorem accipit, idcirco debitor dicitur: si enim non hoc feceris principi tuo, superbies: aut enim merito quis, aut aetate honorandus est. Qui enim diligit proximum, legem implevit. Legem datam a Moyse implebit, qui proximum diligit; nam novae legis mandatum est etiam inimicos diligendos; aliter secundum parabolam Domini sine discretione cunctis misericordiam fieri jubentem, omnis homo proximus censendus est. Quomodo possit quis legem in uno sermone complere plenissimam reddit rationem, dicens: Dilectio proximi malum non operatur: et ideo plenitudo legis est dilectio. Ponit enim per singula mandata legis dilectionem, et vide quam facile cuncta complentur. Nunquid enim qui diligit proximum [Col. 0118A] occidere eum potest? non etiam. Et iterum, nunquid qui proximum suum diligit, in uxorem ejus adulterium committit? Nunquam profecto. Sic et in caeteris. Hoc ipsum intelligendum est hoc verbo restauratur: quia in proximi dilectione omnis justitia recapitulatur: Diliges proximum tuum sicut teipsum. Hoc in Levitico (Cap. XVI) scriptum est. Et hoc scientes tempus. Haeret cum superioribus, ubi dixit: Subditi estote. Quoniam hora est jam nos de somno surgere. Ut ad perfectiora tendatis: non enim debetis semper parvuli et lactentes esse. Ergo de somno inertiae et ignorantiae consurgite, jam enim scientia lucet. Nunc enim propior est salus nostra, quam cum credidimus. Quotidie propior est nostra salus, sicut et Dominus cum consummationis saeculi [Col. 0118B] signa distingueret, dixit: Cum audieritis haec omnia, allevate capita vestra, quoniam appropiat redemptio vestra (Luc. XII). Nox praecessit, dies autem appropinquavit. Comparat diei scientiam, et ignorantiam nocti. Abjiciamus ergo opera tenebrarum, et induamur arma lucis. Cum ignorantia abjiciamus simul et opera ignorantiae, et arma lucis, hoc est, opera luminis induamus; qui enim male agit, odit lucem: qui vero veritatem facit, venit ad lucem. Tenebrarum sunt opera vitia carnis, arma vero lucis gesta sunt bona. Boni ergo actus arma lucis sunt; impugnant enim tenebras, quae sunt vitia carnis. Quae sint autem opera tenebrarum quae abjicienda sint, consequenter enumerat et dicit: Non in comessationibus. Comessationes autem, sicut inhonesta et [Col. 0118C] luxuriosa convivia, quibus necessario comes est turpissima temulentia, et quid aliud subsequitur, nisi cubilia et impudicitiae. Non in contentione et aemulatione. Recte ab his coerceri monet, quia omnis contentio et zelus inimicitiam parit: haec enim omnia tenebras vocat, quae ad lucis praemia pervenire non possunt

Sed induite vos Dominum Jesum Christum. Frequenter diximus, Christum sapientiam esse, et justitiam, et sanctificationem, et veritatem, et omnes simul virtutes, quas utique qui assumpserit, Christum dicitur induisse. Si enim haec omnia Christus, necessario qui haec habet, habet et Christum: qui autem haec habet, carnis curam in concupiscentiis non facit: Et carnis curam ne feceritis in decideriis. [Col. 0118D] Sic Salomon ait: Post concupiscentias tuas ne eas. In hoc necessaria non prohibuit sed concupiscentias resecavit.



CAPUT XIV.

Infirmum autem in fide accipite. Hoc est, Judaeum, nuper in Christum credentem nequaquam offendite, sed adjuvate, ut arundinem quassatam non confringatis (Matth. XXI). Non in disceptatione. Ne dixeritis ei, vel ne imputetis, quod non oporteat fieri quae carnaliter observat; nam quo pacto ausi sumus ferre sententiam de alterius corde quod non videmus? Qui autem infirmus est, olus manducet. Hinc probatur, quia non de Judaeis, ut quidam putant, sed de abstinentibus dicat; non enim carnes secundum [Col. 0119A] legem mundas, sed sola olera manducabant. Qui manducat, non manducantem ne spernat. Habebant inter se scandala: illi illos quasi carnales judicabant, et illi illos tanquam stultos irridebant, et superstitiosos putabant. Deus enim illum assumpsit. Hoc est, ita illum Deus vocavit in unitatem fidei, sicut et te. Tu quis es qui judicas? Cujus auctoritatis es, ut judices eum quem non judicat lex? Unde Jacobus ait: Qui judicat fratrem judicat legem, scilicet sapientiorem se judicat lege. Caeterum ipse Paulus contra mandatum facientes judicavit, et aliis judicandi tribuit facultatem. Suo Domino stat aut cadit. Hoc est, sive vivit, sive moritur, quia et ille propter Deum abstinet, et ille secundum Deum non abstinet. Stabit autem, potens est enim Deus statuere [Col. 0119B] illum. Qui tres pueros leguminibus pastos meliores apparere fecit quam illos qui de mensa regis edebant, potest et illos facere diutius in corpore stare vel statuere, hoc est, in fide robusta ponere. Nam alius judicat diem inter diem. Subaudis jejunare, hoc est, modicum edere. Judaei in escis diem inter diem judicare non poterant. Ergo de jejunio et abstinentia dicit, quae non sunt sub certo modo legis redacta: unusquisque tantum faciat quantum potest, et quantum mercedis habere voluerit. Unde sequitur, ut unusquisque id faciat in tali causa duntaxat, quod melius judicaverit. Et qui manducat, Domino manducat. Quia propter Deum manducat, ut praedicando evangelium possit habere virtutem, per quam conversi gratias referant Deo, non suae gulae [Col. 0119C] studens, sed aliorum saluti. Eo qui non manducat, Domino non manducat. Quia per exemplum illius multi salvantur. Et gratias agit Deo, hoc est, non solum labiis, sed exemplis et operibus. Nemo, fidelium sibi vivit, et nemo sibi moritur. Quia Christus pro omnibus mortuus est, ut et qui vivunt, jam non sibi vivant, sed illi. Cavendum est autem, ne nos e contrario aut nobis vivamus manducando, aut propter homines moriamur jejunando. In hoc enim vixit Christus et mortuus est. Adventus Christi et vivos inveniet, et mortuos suscitabit, quoniam vivis ostendit viam salutis, et se obtulit pro eis, mortuos vero liberavit de inferno, tam vivorum quam mortuorum dominatur; ex perditis enim iterum reformavit sibi illos in servos. Puto quod duobus modis constat in [Col. 0119D] omnem creaturam Christi dominatio: uno quo vi majestatis et necessitate potentiae dominatur; altero, quo rationabilis spiritus exspectat, ut sponte veniat, ut voluntate et non necessitate bonum quaerat, et docendo magis quam imperando, invitando potius quam extorquendo persuadeat. Inde denique usque ad mortem dignatur volentibus peccato et vitiis immori, derelinquere exemplum, et propter hoc in praesenti loco Apostolus dicit idcirco eum mortuum esse et vixisse, ut et vivorum, et mortuorum dominetur: vivorum profecto illorum, qui resurrectionis ejus exemplo novam et coelestem in terris exigunt vitam; mortuorum illorum, sine dubio, qui mortificationem Christi in corpore circumferunt, et mortificant [Col. 0120A] membra sua quae sunt super terram.

Tu autem quid judicas fratrem tuum? Docet non oportere in hac re judicare, quia nec continetur in lege; propterea Deum judicem exspectemus. Et confitebitur omnis lingua Deo. Hoc est, tria genera filiorum Noe, de Sem enim 27, de Cham 22, de Japheth 22 linguae, hoc est 72 natae sunt. Sed in hoc judicate magis ne ponatis offendiculum fratri vel scandulum. Hoc est, ut non carnem manducetis coram abstinente quolibet, vel coram infirmo Judaeo in fide. Nam si propter escam frater tuus contristatur. Non dixit, propter jejunium; sed ne illum qui aut infirmatur, aut abstinet, tuo exemplo provoces aut compellas.

Jam non secundum charitatem ambulas. Quia invitus [Col. 0120B] manducat, quod illi non expedit. Etiam non diligis proximum sicut te, si non illius utilitatem cogitas quasi tuam. Noli cibo tuo illum perdere. Non dixit abstinentia tua, sicut quidam volunt. Non ergo blasphemetur bonum nostrum. Bonum, hoc est, libertas, quam habemus in Domino, ut omnia nobis munda sint; non ea ita debemus uti, ut videamur propter gulam et epulas ambulasse. Bonum nostrum, hoc est, doctrina Dominica, cum sit bona et salutaris, non debet blasphemari per rem fragilem: blasphematur autem, cum dubitatur de Dei creatura. Non est enim regnum Dei esca et potus. Hoc est, non propter escam justificamur, etc. Sed et hoc notandum, quia non dixerit jejunium et sobrietas non est regnum Dei, sed esca et potus. Sed justitia et pax et [Col. 0120C] gaudium in Spiritu sancto. Quae per abstinentiam facilius custoditur. Ubi vero justitia, sicut se proximum diligendo, ibi et pax: et ubi pax, ibi et gaudium spirituale, quia ex dissensione semper tristitia et molestia generantur. Itaque quae pacis sunt sectemur. Hoc est, ut non invicem de hujusmodi judicemus. Et quae aedificationis sunt invicem custodiamus. Hoc est, quae fratrem non offendunt, aedificat autem abstinentia. Noli propter escam destruere opus Dei. Hominem scilicet creatum a Deo. Omnia quidem sunt munda. Repetit quod superius dixerat, ne creaturam damnare videatur. Bonum enim est non manducare carnem, et non bibere vinum. Exponit quid sit per quod offendi dicebat infirmum: offenditur sensu, scandalizatur fide, quae est offensio major. Aut infirmatur. [Col. 0120D] Scilicet pudicitia; vinum enim et mulieres apostatare faciunt etiam sapientes (Eccl. XIX). Quod autem dixit: Habes penes teipsum. Jactantiam resecat, ne magis in ostentatione sit, quam virtute quod credimus, vel quod non mordet conscientiam in eo quod facit. Beatus qui non judicat semetipsum in eo quod probat. Hoc est, qui non suam firmitatem probando se considerat, sed alterius infirmi salutem. Qui autem discernit: Si manducaverit damnatus est. Id est, qui se ita dijudicat: idipsum est enim discretio et judicium, quia et judicium discernendo fit, et discretio judicando; vel, discernit credens malum esse illud, vel illud manducare, et tamen manducat contra fidem suam, jam damnatus est.
[Col. 0121A]

Quia non ex fide. Quae per charitatem operatur; quidquid enim alium destruit, ex fide non est, et idcirco peccatum est.



CAPUT XV.

Et non nobis placere. Id est, ut propria commoda quaerentes, nostram faciamus voluntatem.

Ad bonam aedificationem. Ostendit modum placendi et causam, ne ad vanam gloriam placeamus. Simul et cum dicit: Bonam aedificationem, esse ostendit et malam, ut est illud: Aedificabitur ad manducandum idolothyta

Etenim Christus non sibi placuit. Ideo vos qui membra Christi estis, non debetis placere vobismetipsis. Imitator et discipulus Christi non quaerit suum commodum: ille enim ob aliorum salutem etiam [Col. 0121B] mortuus est, et improperia amarissima supportavit dicentium: Vah! qui destruebas templum Dei, etc. (Marc. XXV). Quod si requiras cur exemplum, quod e psalmo protulit, ita habeat, quasi improperia, quae improperantur Deo, ceciderint super Christum (Psal. LXVIII), ita possumus explanare, quod sicut dixit: Qui me recipit, recipit eum qui me misit (Matth. X), ita et hoc accipi potest: Quia qui mihi improperat, improperat ei qui misit me.

Ut per patientiam et consolationem Scripturarum. Per Scripturarum consolationem et solatia, spem futurorum patientissimi exspectamus, sicut scriptum est: Pax multa diligentibus nomen tuum, et non est in illis scandalum (Psal. CXVIII). Hoc est, qui consolatione legis utuntur, moveri nulla tentatione possunt, [Col. 0121C] ut per exempla patientiae et consolationis eorum quae scripta sunt, speremus consolationem et in praesentibus, et sicut Lazarus in futuro. Magni etenim causa solatii est, si quod nos patimur, Dominum nostrum et sanctos ejus sciamus esse perpessos. Item et consolationem Scripturarum, id est, ut ipsa exhortatione proficiamus ad spem, non diffidentes de promissis, si adhuc tardent. Spem habeamus. Id est, promissionis, ut spes praemii solatium sit laboris.

Secundum Jesum Christum. Ut unusquisque quaerat alterius salutem quasi suam, sicut Christus sua morte omnes salvavit a morte. In uno ore honorificetis Deum. Unum os dicitur, ubi unus atque idem per diversorum ora sensus et sermo procedit. Propter [Col. 0121D] quod suscipite invicem. Propter honorem Dei invicem onera vestra portate, et sic adimplebitis legem Christi: qui nos suscepit in se, cum essemus impii, quanto ergo magis nos invicem, ut similes nostri sustinere debemus! Dico enim Jesum Christum ministrum fuisse circumcisionis. Iterum utrumque populum ad unitatem hortatur. Consentio vobis, o Judaei, quia Christus vobis promissus, ad vos venerit primum, et Gentes propter misericordiam Dei vocatae sunt, tamen unum estis corpus effecti: Non enim venit ministrari, sed ministrare, et dare animam suam in redemptionem pro multis. Ad confirmandas promissiones patrum. Ut videlicet impleret quod promisit patribus; Cui plus dimittitur, plus diligit. Sicut [Col. 0122A] scriptum est: Propter hoc confitebor tibi in gentibus, Domine. Hoc est, faciam gentes confiteri tibi in gentibus, Domine. Vox Christi est ad patrem. Tulitque Judaeis arrogantiam, cum de Gentium salute dicit esse praedictum: Christus autem in Gentibus confitetur eos misericordiam consecutos, quia et ipsi sunt in corpore ejus per baptismum.

Laetamini, gentes. Hoc in Deuteronomio scriptum est. Cum plebe ejus. Hoc est, cum Israel. Erit radix Jesse. Radix Jesse est arbor David quae fructum fecit per ramum, qui est Maria virgo, quae Christum genuit. Deus autem spei repleat vos omni gaudio. Omne gaudium fidelium in spe debet esse futura. Deus spei, id est, in quo speratur vita futura. Ibi autem omne gaudium, ubi pax est: nullum vero in [Col. 0122B] dissensione gaudium, sed universa moestitia. In virtute Spiritus sancti. Si enim qui credit virtute Spiritus sancti munitur, certum est quod plenitudinem gaudii semper habeat, et plenitudinem pacis. Aliter. Et virtute Spiritus sancti, quia abundantia spei in Spiritus virtutibus consistit et signis.

Certus sum autem et ipse de vobis. Bonus doctor laudando provocat ad profectum, ut erubescant tales non esse, quales ab Apostolo esse putabantur.

Et repleti omni scientia. Hoc est, Veteris et Novi Testamenti. Audacius autem scripsi vobis. Ideo magis scribendi fiduciam habui, quia novi vos ut prudentes cito accipere rationem, sicut scriptum est: Argue sapientem, et amabit te (Prov. IX). Tanquam rememorans. Hoc est, recordans vos esse prudentes, [Col. 0122C] sive ut non ignaros doceo, sed ut scientes commemoro.

Propter gratiam quae data est. Non propter commoda terrena, vel laudem, sed ut impleam officium quod accepi.

Sanctificans evangelium. Meo exemplo sanctum esse demonstrans. Quidam enim ut humanum contemnunt, quod praedicant ut divinum, et ita fit ut res sancta videatur esse non sancta, cum non perficitur sancte. Unde dicitur: Sanctificate jejunium, hoc est, sanctum facite, sive monstrate. Ut fiat oblatio Gentium accepta. Ut exemplo meo Gentes efficiantur hostia Deo accepta, non igne sanctificata, vel suscepta, sed Spiritu sancto, sicut scriptum est: Quia sedit super apostolos quasi ignis, et visae sunt illis [Col. 0122D] variae linguae (Act. II). Habeo igitur gloriam in Christo. Sciendum sane est quia hic Latini gloriam pro gloriatione posuerunt: Qui gloriatur, in Domino glorietur. Gloriam igitur habeo ad Dominum, licet apud homines infamer et maculer.

Non enim audeo aliquid loqui eorum, quae per me non efficit Christus. Non ausus sum dicere aliquid me in his duntaxat rebus propria virtute fecisse, et non omnia per me esse Dominum operatum, Signa minora, hoc est sanitates vivorum. Prodigia majora, veluti est suscitatio mortuorum. Signa vocantur, in quibus sit aliquid mirabile, indicant quoque aliquid futurum. Prodigia vero in quibus tantummodo mirabile aliquid ostenditur.
[Col. 0123A]

Sed sicut scriptum est: Quibus non est annuntiatum de eo, videbunt; et qui non audierunt de eo, intelligent (Isai. LII, 5). Ostendit suum laborem antee praedictum. Videbunt. Videtur Christus in apostolis per virtutes quas in ejus nomine faciebant. Propter quod et impediebar plurimum venire ad vos. Fundavi ecclesias occupatione detentus in his regionibus, Achaiae, et Macedoniae, vel ab Hierusalem in Illyricum. Sed cum proficisci coepero in Hispaniam. Utrum vero in Hispaniam venerit, incertum habetur. Spero quod praeteriens videam vos, et a vobis deducar illuc. Quia ita vos exhibetis, ut nec apud vos locum aut necessitatem habeam diutius remorandi, ideo et ex parte illis fuisse dicit, quia credere non indigebant, sed tantummodo confirmari; sive ideo ex parte, [Col. 0123B] quia nulla magnitudo temporis faciat charitatem. Nunc igitur proficiscar in Hierusalem ministrare sanctis. Sancti erant in Hierusalem, qui omnibus suis distractis, et ante apostolorum pedes depositis, orationi, lectioni ac doctrinae vacabant.

Probaverunt enim Macedones. Probaverunt autem hoc sibi utile fore, si collationem aliquam sumptuum facerent sanctis. Quod autem placuit Macedoniae et Achaiae. Subtiliter ac verecunde dum Corinthios laudat, hortatur Romanos: facilius enim devotae mentes ad benefaciendum exemplis quam sermonibus invitantur. Quomodo si spiritualium eorum participes facti sunt Gentiles. Id est doctrinae et orationis. Reliqui doctores ex ipsis habebant, et socii fuerant pinguedinis radicis: ideoque unusquisque, [Col. 0123C] qui quo abundat, debet alteri impartire.

In abundantia benedictionis Christi veniam. Quia abundantius in adventu meo Christus in vobis benedicetur: sive benedictionis, id est gratiae Christi. Obsequii mei oblatio. Id est eleemosyna quam porto. Accepta. Grata. Ut cum gaudio veniam ad vos. Si videlicet sancti acceperint hanc eleemosynam. Ut refrigerer vobiscum. Non corporalem utique requiem quaerit Paulus, sed illam quae consolationem habet ex Deo, sicut et ipse in primis hujus Epistolae partibus dixit: Consolari in vobis, per eam quae invicem est fidem vestram atque meam.

Deus autem pacis sit cum omnibus vobis. Deus pacis Christus est, qui non nisi in pacificis habitat. [Col. 0123D] Pulchre autem in pace finivit, duobus populis ad pacis concordiam revocatis



CAPUT XVI.

Commendo vobis Phoebem sororem nostram, quae est in ministerio Ecclesiae, quae est Cenchris. Hoc jam quasi finito textu Epistolae, ut solent, commendationis vel salutationis gratia subter adnexuit. Quae est in ministerio Ecclesiae. Sicut etiam nunc in Orientalibus locis diaconissae mulieres in suo sexu ministrare videntur in baptismo sive in ministerio verbi, quia privatim docuisse feminas invenimus, sicut Priscilla, cujus vir Aquila vocabatur: hi duo caesum Paulum virgis, vino oleoque, et aliis rebus medicati sunt. Hanc ministram esse Ecclesiae Cenchris ait; et quia multis adjutorio fuit, etiam ipsa ad adjuvandum [Col. 0124A] peregrinationis causa dicitur. Cenchris portus Corinthi, quia omnes qui ad Corinthum veniunt, mansionem Cenchris habent. Ut assistatis ei. Sive sumptibus, sive solatio adjuvetis eam.

Adjutores meos. Id est in opere doctrinae. Omnes autem quos salutat, intelligimus ex hominibus fuisse peregrinis, per quorum exempla ac doctrinam, non absurde existimamus credidisse Romanos. Qui est primitivus Asiae. Hoc est qui primus credidit Christo in Ecclesia. Quae multum laboravit in vobis. Docet et in hoc debere etiam feminas laborare pro Ecclesiis Dei. Nam et laborant, cum docent adolescentulas sobrias esse, diligere viros suos, filios enutrire, pudicas esse, castas, domum bene regentes, benignas, subditas viris suis, hospitio recipere, sanctorum [Col. 0124B] pedes lavare.

Cognatos meos. Potest quidem fieri, ut et secundum carnem isti cognati fuerint Pauli, et ante ipsum crediderint in Christo. Qui sunt nobiles in apostolis. Et nobiles habiti sunt in apostolis Christi, de quibus possibile est et illud intelligi, quod fortassis ex illis septuaginta duobus, qui et apostoli nominati sunt fuerint, et ideo nobiles suorum et in apostolis dicat, et in his apostolis qui ante eum fuerunt. Concaptivos. Tolerando ab Judaeis persecutiones. Salutate Ampliatum. Hunc quasi amicum salutat, sed in Domino amicum, non tantum qui interfuerit labori ejus aut captivitati. Adjutorem meum. Adjutor autem apostoli in Christo, non alius intelligitur quam apostolici operis particeps. Probum in [Col. 0124C] Domino. Hoc est probatum, qui in multis tribulationibus probatus est. Salutate eos qui sunt ex Aristoboli domo. Quoniam nihil otiosum et in litteris apostolicis additur vel minuitur, istos qui sunt vel de domo, vel de familia Aristoboli, non frustra, neque dilectos, neque probos, neque adjutores in Christo nominat, sed forte qui nihil tale habebant in meritis, idcirco eos solo titulo salutationis honoravit. Aristobolus iste intelligitur congregator fuisse fratrum in Christo. Salutate eos qui sunt ex Narcissi domo. Videntur quidem plures fuisse ex domo, vel familia Narcissi, sed non omnes in Domino fuisse, et ideo addidit, eos salutandos esse qui sunt in Domino. Salutate Rufum. Huc usque Judaeos, nunc Romanos salutat. Et matrem ejus et meam. Aetate, [Col. 0124D] non partu. Salutate Asyncritum, etc. De istis simplex est salutatio, nec aliquid eis insigne laudis adjungitur. Suo exemplo nos docet quales amicos debeamus nostris litteris salutare: non divites saeculi facultatibus, vel dignitatibus honoratos, sed gratia ac fide locupletes. Herman. Puto autem quod Hermas iste sit scriptor libelli illius, qui pastor appellatur, quae scriptura valde mihi utilis videtur, et ut puto divinitus inspirata; quod vero nihil ei laudis ascripsit, illud declarat, post multa peccata ad poenitentiam fuisse conversum. Salutate Philologum. Hi homines unanimes intelliguntur fuisse, quos hac causa simul salutat, quorum meritum ex his qui simul cum eis erant dignoscitur; sanctos nuncupat eos, ut merito [Col. 0125A] illos salutare videatur. In osculo sancto. Ex hoc sermone, ahisque nonnullis similibus, mos ecclesiis traditus est, ut post orationem osculo se invicem suscipiant fratres. Hoc autem osculum sanctum appellat Apostolus, quo nomine illud docet ut casta sint oscula quae in ecclesiis dantur, tum deinde ut simulata non sint, sicut fuerunt Judae, qui osculum labiis dabat et proditionem corde tractabat. Osculum vero fidelis primo, ut diximus, castum sit, tum deinde pacem in se simplicitatemque habeat, in charitate non ficta. Fratres, obsecro vos, ut observetis eos qui dissensiones et offendicula praeter doctrinam quam vos didicistis, faciunt. Alienus vobis sit, nec omnino recipiatur inter vos qui certamina commovet, qui serit jurgia, qui lites excitat, et studia contentionis [Col. 0125B] exercet. Qui enim tales sunt, Christo Domino nostro qui est nostra pax, non serviunt. De illis dicit qui ex circumcisione illo tempore venerant, jejunia et abstinentiam destruentes, et neomenias, et sabbata, et caeteras ferias ventris gratia praedicabant, dissentientes ab apostolica doctrina, et fratribus offendicula praeparantes. Vestra enim obedientia in omni loco divulgata est. Hoc est, si illis obedistis quibus obedire non debuistis, quanto magis nobis obedire debetis! Subtiliter sane Paulus indiscretam et facilem Romanorum obedientiam notat, eamque asserit ubique non laudatam, sed pervulgatam: sed ne eos rursum, si pro hoc apertius castigaret, inobedientes efficeret, addidit:

In vobis igitur gaudeo. Gaudet Paulus super obedientes, [Col. 0125C] certus quod cum docuerit eos non vulgari obedientia, quam incaute omnibus praebent, uti debere, sed illa sola qua obedire oportet Deo magis quam hominibus, relictis caeteris ipsa sola utantur. Volo enim vos sapientes esse in bono. Simile est hoc illi dicto, quod ad Corinthios scribit, dicens: Malitia parvuli estote, ut sensibus perfecti sitis (I Cor. XIV). Sed et illud quod Dominus ait: Quia filii hujus saeculi prudentiores sunt quam filii lucis in generatione sua (Luc. XVI). Huic convenit dicto: Filii autem saeculi hujus prudentiores sunt in malitia, pro eo quod aliquid semper profundius et subtilius inveniunt in ea, unde plus noceant et vehementius laedant. In bono autem stulti sunt: vix enim inveniunt quid faciant boni. E contrario vero Paulus [Col. 0125D] vult nos sapientes esse in bono, hoc est semper plus invenire aliquid, plus exquirere, et profundius cogitare quid faciamus boni, ita ut, etiamsi impediamur per alicujus malitiam ab opere bono, nos si sapientes sumus excogitemus quomodo si bonum opus non possumus, vel sermonem bonum proferamus: quia si nec hoc licet, votum saltem bonum et animum demonstremus. Sic ergo sapientes esse in bono debemus, simplices in malo, ut si pulsamur malitia et injuria, non simus callidi et versuti artes et argumenta quaerentes, quibus reddere malum pro malo, et nequitiam pro nequitia debeamus. Sed in tali loco meminisse debemus illius sententiae, quae dicit: Si quis vult sapiens esse apud Deum, stultus fiat in [Col. 0126A] hoc mundo (I Cor. III). Simus ergo stulti, accipientes injuriam, et non reddentes, ut sapientes simus apud Deum, qui dixit: Mihi vindictam et ego retribuam, dicit Dominus (Ezech. IX). Quomodo potest idem ipse et sapiens esse et stultus? Respice ad artes istas quae in usu hominum habentur, quomodo ille qui, verbi causa, sapientissimus grammaticus, in arte fabrili insipientissimus: vel rursus sapientissimus gubernator, quomodo in arte medicinae invenitur insipiens: sic ergo possibile est in his quae ad Deum pertinent esse sapientem et in his quae ad saeculum pertinent insipientem. Deus autem pacis conterat Satanam. Ut est illud: Dedi vobis potestatem calcandi super scorpiones et serpentes (Luc. X). Sub pedibus vestris velociter. Hoc est sensibus mundis et [Col. 0126B] simplicibus. Videtur mihi in hoc loco dixisse Satanam, omnem spiritum qui credentibus adversatur. Satanas enim nostra in lingua adversarius interpretatur. Quidquid ergo animae tendenti ad Deum resistit et adversatur, et quidquid paci ejus contrarium est, hoc ei Satanas esse nominatur. Ideo denique praemisit, dicens: Deus pacis, hoc est, Deus cui pax placet, conterat eum qui contrarius est paci, et dissensiones operatur. Salutatvos Timotheus. Huc usque salutatos, nunc salutantes dicit. Videtur mihi de his quos sequestravit ab omni catalogo salutantium plus aliquid sensisse. Denique Timotheum adjutorem suum dicit et omnes simul cognatos suos. Et quidem de Timotheo plenissime refertur in Actibus apostolorum, quod fuerit Derbensis cujusdam filius mulieris [Col. 0126C] Judaeae fidelis, ex patre gentili. Lucium quidam perhibent esse Lucam, qui Evangelium scripsit, pro eo quod soleant nomina interdum secundum patriam declinationem, interdum etiam secundum Graecam Romanamque proferri. Sosipater vero qui his jungitur, suspicor quod sit in Actibus apostolorum scriptus: Sosipater pater Pyrrhi Beroensis: hi cognati sunt fide catholica Paulo. Jason autem Thessalonicensis erat. Ego Tertius. Proprium nomen est non ordinis, sicut ex Graeco codice evidenter cognoscitur, ubi scriptum est: , qui scripsi epistolam in Domino, id est in adjutorio Domini. Salutat vos Caius. Fertur majorum traditione, quod hic Caius primus episcopus fuerit Thessalonicensis ecclesiae. Hospes meus. Cum quo maneo [Col. 0126D] nunc in hospitio. Erastus arcarius civitatis. Ipsum puto esse Erastum, quem dicit quia remansit Corintho, videtur dispensator civitatis ostendi. Sed non puto quod ex hoc officio magnopere Paulus mentionem ejus in Epistola sua fecerit, nisi forte aliquid in eo amplius sensit, et arcarium eum, id est dispensatorem illius civitatis dixerit, cujus artifex et conditor Deus; et ideo nec nomen posuerit cujus civitatis, sed tantum eum arcarium nominaverit. Gratia Domini nostri Jesu Christi. Sciendum sane est quia omne quod habent homines a Deo gratia est; nihil enim ex debito habent: quis enim prior dedit illi, et retribuetur ei. Item: Gratia Domini nostri Jesu Christi: haec est subscriptio manus ejus in omnibus [Col. 0127A] Epistolis, et in ea etiam commemorat beneficia Christi. Ei autem qui potens est vos confirmare juxta evangelium meum. Subaudis commendo vos, haeretque cum superioribus, ubi dixit: Commendo vobis Phoeben sororem nostram, etc. Duas mihi causas Paulus videtur ostendere quibus roborantur hi qui in fide evangelii confirmantur: unam qua eis praedicatio Pauli, quae est et Christi praedicatio, innotescit; et aliam qua reveratur eis sacramentum, quod omnium temporibus saeculorum in silentio habitum est. Nunc vero. Hoc est in adventu Christi, et praesentia corporali manifestum est et apertum, et quantum exspectat non sine idoneis testibus, sed Scripturis propheticis astipulantibus declaratum existit, ut per praedicationem quidem evangelii, Gentes ad obedientiam fidei vocarentur; ex revelatione vero sacramenti [Col. 0127B] agniti a Dei sapientia gloria et claritas soli sapienti Deo redderetur in saecula saeculorum. Mysterii. Absconditae vocationis Gentium ad fidem Christi. Quod temporibus aeternis in silentio fuit. Quod scirent quidem prophetae; ex Scripturis enim propheticis manifestatur, sed hominibus, id est vulgo non manifestaverint, nec patefecerint, sed silentio texerint. Secundum praeceptum aeterni Dei. Usquequo tempus adesset ut Verbum caro fieret, et habitaret in nobis, et manifestaretur omnibus Gentibus ad obedientiam fidei. Soli sapienti Deo. Sapientem Deum non ita accipias, quasi quem sapientia fecerit sapientem, ut inter homines habetur. Sapiens enim inter homines dicitur unusquisque ex [Col. 0127C] participatione sapientiae; Deus vero non quasi qui ex sapientia sapiens factus sit, sed qui auctor et genitor sapientiae, sapiens appellatur. Merito soli sapienti Deo. Solus est enim ita sapiens Deus, ut sapientiam ipse magis genuerit, cum ex sapientia factus sit sapiens. Cui gloria. Recte ei gloria per Jesum Christum refertur, qui ita sapientem esse solum Deum, ut ipse sapientiam genuerit Christum Jesum qui est Dei virtus, et Dei sapientia, declaravit. [Col. 0128A] In saecula saeculorum. Moris est divinae Scripturae immensitatem per hoc temporum designare.

Amen. Aut quasi ad confirmationem omnium quae superius scripta sunt in fine posuit, per quod vernaculo Hebraeorum sermone vera et fidelia esse, quae sunt scripta signaret.

Achaia, frater meus, vel Dominus quis. Andronicus, decorus quod standum. Apelles, congregaris eos. Apollo, mirabilis. Arethe, distentio. Aquila, dolens vel parturiens. Arabes, humiles vel campestres. Appia, continens vel libertas. Arastus, frater videns, vel mons operis amplioris. Aristarchus, suscitans coronam. Aristobulus, suscitans dolore germen. Archippus, longitudo operis. Barnabas, filius consolationis. Bithynia, filia speciosa. Corinthus, oritur [Col. 0128B] ipse. Corinthii cives, sive decuriones eorum. Claudius, spes tranquillitatis. Cilicia, coetus, vel luctus, vel assumptio, vel vocatio, lamentabilis. Colceia, vox facta. Crispus, sciens. Chloes, investigantes, vel omnes, sed melius conclusio, vel consumptio. Damascus sanguinis potus. Demas, silens. Erastus, frater meus videns. Epaphroditus, frugifer. Epaphra, videns, vel recens. Evodiam, apprehendentem Dominum. Ephesum, voluntas ejus, sive consilium meum. Philetus, declinans. Philologum, ore principium. Galatia, magnifica vel translatio. Junia, incipiens. Julium, incipientem. Lucius, ipse suscitans. Onesimus, respondens. Philippenses, os lampadum. Persida, tentans. Priscilla, agnoscens. Philemon, mire donatus. Paulus, mirabilis. Quartus, plangens [Col. 0128C] superflue. Saulus, tentatio respicientis vel securitas. Saul, expetitus vel petitio. Silvanus, missus. Sodoma, pecus silens. Sosthenis, gaudium da mihi. Sosipater, narrans. Sosipatruus, salvans dispersos. Thessalonicenses, festinantes. Tharsis, exploratio gaudii. Tertius, adjungens vel applicans se. Thessalonicam, festinam umbram statuere. Tyberius, visio ejus, sive bonitas ejus. Tyranni, continentes. Timotheus, beneficus. Titus, quaerens, vel bonum. Tychicus, tacens. Urbanus, luce gaudens.



II. IN EPISTOLAM I AD CORINTHIOS.


[Col. 0127D]
CAPUT PRIMUM,

Paulus vocatus Apostolus. Quod nomen suum praeponit Epistolis, auctoritatis esse noscendum est: sicut reges longe positi his qui sub eorum potestate sunt scribunt, et quia minoribus epistolas mittunt, sua his nomina praeponunt.

Vocatus. In via, vel Benjamin, vel in praesentia Dei. Porro quod ait, Apostolus, cujus autem? Christi Jesu: tale mihi videtur, quasi dixisset: Praefectus praetorii Augusti Caesaris, magister exercitus Tiberii Caesaris? Ut enim judices hujus saeculi, qui nobiliores esse videntur, ex regibus quibus serviunt [Col. 0128D] et ex dignitate qua intumescunt vocabula sortiuntur: ita et Apostolus grandem inter Christianos sibi vindicans dignitatem, Apostolum se Christi titulo praenotavit, ut et ipsa lecturos nominis auctoritate terreret, indicans omnes qui in Christo crederent, debere sibi esse subjectos. Et Sosthenes frater. Hunc idcirco secum scribentem inducit, quia et ipsis doctor erat, et pro his valde sollicitus. Ecclesiae Dei. Notat Ecclesiam quae non est Dei, ut: Odivi ecclesiam malignantium (Psal. XXI). Cum omnibus qui invocant nomen Domini. Hoc est, non solum opto ut gratia et pax vobis multiplicetur vocatis sanctis, [Col. 0129A] sed omnibus qui invocant nomen Domini nostri. In omni loco. In tota Corinthia. Ipsorum. Id est, Corinthiorum. Et nostro. Quia nostrum est quod ipsorum est. Aliter, invocare nomen Domini proprie est sacerdotum. Unde scriptum est: Et Samuel inter eos qui invocant nomen ejus (Psal. XCVIII). Quem sacerdotem fuisse probatur, quia Heli sacerdoti successit, et hostias offerebat, et de eo Dominus ait: Suscitabo mihi fidelem sacerdotem. Qui licet non ex genere Aaron, tamen de tribu Levi in Paralipomenon fuisse describitur. Hieronymus in tractatu libri Isaiae: In Epistola quam scripsit Paulus ad Corinthios, cum ad unius scribatur populum civitatis, pro varietate habitantium, id est, sanctorum et peccatorum, nunc laudat eos, nunc corripit, nunc dolet, [Col. 0129B] nunc reprehendit, nunc provocat ad continentiam, nuptias non recusat, retrahit ab idololatria, instruit in resurrectionem, digamiae porrigit manum, ne locum tribuat fornicationi. Gratias ago Deo meo. Ut solet primum provocat profectum laudando, et dicit se quidem gaudere de eorum scientia, sed scire illos debere quia vera scientia non inflat, neque dissentit. Sicut testimonium Christi confirmatum est in vobis. Testimonium Christi est totum Evangelium, vel illud: Omnis scriba doctus in regno coelorum, similis est homini patrifamilias, qui profert de thesauro suo nova et vetera. Ita ut nihil vobis desit. Unde Salomon ait: Venerunt mihi omnia bona cum illa. Exspectantibus revelationem Domini nostri Jesu Christi. Ille vere exspectat adventum Domini, qui in omnibus [Col. 0129C] praeparatus est. Ideo autem revelatio dicitur adventus Domini, quia modo absconditus est a nobis. Qui et confirmabit vos. Sua scilicet doctrina. Usque in finem. Vel vestrae praesentis vitae, sive perfectionis. Sine crimine. Principali. Fidelis Deus. Qui reddet vobis mercedem sicut promisit. Per quem vocati estis. Ut: Nemo venit ad me, nisi Pater traxerit eum (Joan. VI). In societatem Filii ejus. Si enim socii fuerimus passionum, erimus socii in gloria. Obsecro autem vos, fratres. Hucusque cum laude praefatio: hinc jam contra dissensiones aggreditur, ut idem ipse dicit: Unum sit verbum, et unus sensus in omnibus vobis. Schismata. Contentiones pro doctoribus. Significatum est mihi ab his qui sunt Chloes. Quaeritur quomodo Apostolus credit de absentibus, cum scriptum [Col. 0129D] sit: Ne credas auditui vano. Sed hanc gratiam ipse habebat ut sciret quid absentes agerent, ut ad Colossenses dicit: Et si corpore absens, spiritu tamen praesens. Chloes, civitas Colossensium est.

Ego quidem sum Pauli. In Apostolorum personis hoc de pseudoapostolis dicit, qui per sapientiam mundi circumveniebant eos, ut unusquisque se diceret esse hujus, cujus doctrinam diligebat, cum diversas doctrinas haberent. Si ergo de veris apostolis non permittit dici, quanto magis de falsis dici non licebit? Item. Ego quidem sum Pauli.. Hac causa prohibitum est, duos episcopos esse in una civitate, ut Hieronymus dicit in tractatu Epistolae ad Titum. Ego autem Christi. Pauci dicebant, quod omnes dici [Col. 0130A] debuerunt. Divisus est Christus? Dividitur corpus, cum membra dissentiunt. Nunquid Paulus crucifixus est pro vobis? Ideo in solo Christo gloriandum vobis est, quia ipse vobis haec duo, id est crucem et baptismum tribuit, non Paulus, nec Apollo. Gratias ago Deo meo, quod neminem vestrum baptizavi. Idcirco neminem vestrum baptizavi, ne quis me putaret in meo nomine baptizasse. Nisi Crispum et Caium. Qui se non dicunt in meo nomine baptizatos. Non enim misit me Christus baptizare. Non usurpavi minora facere, qui potui implere majora. Item: Qui ad majora mittitur, minora non agit. Sed evangelizare. Quod majus est, ut portet nomen meum coram regibus et gentibus. Non in sapientia verbi. Mundanae philosophiae, in qua vos gloriamini. Ne evacuetur [Col. 0130B] crux Christi. Id est, ut non eloquentiae fides crucis Christi deputetur, quia crucem Christi evacuat, qui aures hominum declamatione permulcet: quia auribus sapientium hujus saeculi displicet dicere Dominum, qui fecit coelum et terram, posse crucifigi; et tamen si hoc dici evitetur, evacuatur crux Christi. His autem qui salvi fiunt, id est, nobis, virtus Dei est. Quia diabolum superavit et mortem. Perdam sapientiam sapientium. In Isaia sic legitur: Peribit enim sapientia a sapientibus ejus, et intellectus prudentium ejus abscondetur (Isai. XXIX). Ubi sapiens? Subauditur apparebit? Sapiens, ex gentibus. Scriba? Doctor legis ex Judaeis. Conquisitor hujus saeculi? Qui quaerit de occultis naturis hujus saeculi. Nam quia in Dei sapientia non cognovit mundus per sapientiam [Col. 0130C] Deum. Factura mundi Dei sapientia est fabricata, in qua per sapientiam naturalem, quae ad hoc data et creata fuerat, debuit cognosci ipse qui fecerat: sed quoniam non cognoverunt homines, alia illis succurritur medicina. Ergo per sapientiam suam intelligendum, per naturalem sapientiam, quae ad hoc data est ut cognoscatur Deus; quae naturalis sapientia, et Dei sapientia dici potest, quod a Deo sit creata, aut certe Dei sapientia fons est et creatrix naturalis in hominibus sapientiae.

Placuit Deo per stultitiam praedicationis salvos facere credentes. Non quod vere stultitia sit praedicatio crucis, sed quia secundum putationem infidelium sic haberetur. Quoniam Judaei signa petunt. Ut ad Christum dicunt: Quod signum ostendis nobis [Col. 0130D] (Matth. XIV)? Hoc autem faciunt ex consuetudine prophetarum, qui saepe signa ipsis faciebant Judaeis. Et Graeci sapientiam. Artis scilicet dialecticae et humanae sapientiae rationem. Judaeis quidem scandalum. Judaei scandalizantur, si audiunt Christum a se crucifixum. Sive scandalum illis est audire Christum mori potuisse, quem illi quasi immortalem exspectant, dicebant enim: Nos audivimus ex lege, quia Christus manet in aeternum: non intelligentes, quia primum illum pati oportebat, et sic intrare in gloriam suam. Gentibus autem stultitiam. Hoc est, Deum credere crucifixum. Ipsis vero vocatis. Id est, credentibus ex utrisque. Christum Dei virtutem. Judaeis petentibus signa, quae devicta morte hominem [Col. 0131A] revocant ad vitam. Et Dei sapientiam. Graecis quaerentibus sapientiam, quae nos a dominatione diaboli liberavit.

Quia quod stultum est Dei. Velle crucifigi. Sapientius est hominibus. Quia crux Christi diabolum fefellit, et vicit, hominesque liberavit, quod nemo hominum per sapientiam suam potuit. Et quod infirmum est Dei. Id est, mori fortius est hominibus: quod enim nec gigantes evadere potuerunt, infirmitas crucifixi evasit. Videte enim vocationem vestram. Ac si diceret: Videte eos per quos vocati estis ad fidem, quod non sapientes, sed stulti, et piscatores erant, quando et ipsi vocati sunt. Aliter: Videte vocationem vestram, hoc est, in vobis ipsis, o Corinthii, probate quod dico, quod stultos vos vocavit, [Col. 0131B] et non sapientes.

Quia non multi sapientes. Hoc contra illos oblique qui se legis peritos, et fortiores apostolis et nobiliores ex sacerdotali stirpe descendere jactabant. Sed quae stulta sunt mundi. Stulta, id est, corda, vel ingenia. Ut confundat sapientes. Id est, saeculares, dum non ipsos elegit. Et ea quae non sunt. Id est, sapientia, fortia, nobilia. Ut ea quae sunt. Talia, hoc est, sapientia, fortia, nobilia dissiparet. Qui factus est nobis sapientia. Qui sibi semper sapientia fuit, nobis factus est sapientia, ut nos faceret sapientes, et justos, et sanctos. In Domino glorietur. Non enim sibi, sed Deo dona quae accepit reputet.



CAPUT II.

Et ego cum venissem ad vos, fratres, veni non cum [Col. 0131C] eminentia sermonum. Noluit pomposum eloquentiae sermonem jactare in praedicatione divina mysteriorum Dei, hoc est, incarnationem Christi, et vocationem Gentium. Et hunc crucifixum. Quod stultum apud homines videtur esse. Et ego in infirmitate. Non jactantia, sed humilitate, seu quod nec plagas, et vindictam potenter in aliquos dedi. Timore. Ne vos Christum negaretis. Et tremore. Ne meo aliquo exemplo offenderem vos.

Et sermo meus. Id est, quotidiana exhortatio. Praedicatio mea. Publica coram populo doctrina. Non in persuasione humanae sapientiae. Quia dialectici erant Corinthii, noluit apud illos disputatione uti, ne hoc quoque illis nova aliqua philosophia videretur, sed magis illis virtutes et miracula monstravit. [Col. 0131D] Sapientiam autem loquimur inter perfectos. Ac si diceret, ne putetis nos sapientiam non habere, quia nos habemus sapientiam divinam, sed vos eam nunc capere non potestis, quia adhuc lacte nutrimini, et in fide parvuli comprobamini. Neque principum. Hoc est, regum, vel philosophorum, qui in hoc saeculo primatum tenere videntur. Dei sapientiam. Christum qui est absconditus ab incredulis et insipientibus. Quam nemo principum hujus saeculi cognonit. Hoc est, Pilatus, et Caiphas, et Herodes, et principes sacerdotum, vel daemones. Unde Apostolus de principibus et potestatibus hujus saeculi dicit: Si enim cognovissent, nunquam Dominum majestatis crucifixissent. Et contra Marcus evangelista [Col. 0132A] de daemonibus ait: Sciebant enim ipsum esse. Si daemones sciebant, quomodo potestates ignorabant? Quibusdam videtur principes et potestates hujus saeculi, Judaeorum majores et principes dixisse, qui juxta Petri Apostoli dicta, ignoraverunt quod malefacerent: ait enim: Scio, fratres, quia per ignorantiam fecistis hoc malum, sicut et principes vestri (Act. III). Judaeorum principes hi fecerunt, non tamen hujus saeculi principes dici potuerunt, quippe qui in potestatem redacti fuerant Romanorum, profilentes non se habere regem nisi Caesarem, hi autem principes, quos alio loco signavit Apostolus dicens: Non est nobis colluctatio adversus carnem et sanguinem, sed adversus principes et potestates, adversus mundi tenebrarum harum rectores (Ephes. VI). Si [Col. 0132B] ergo hi sunt principes, qui nescientes Dominum majestatis Christum esse, illum crucifixerunt quomodo a daemonibus potuit sciri? Non aliter scierunt daemones, quam sciebant principes hujus saeculi: sciebant enim ipsum esse qui promissus erat in lege per signa prophetiae, non tamen mysterium ejus, quod Filius Dei erat, ex aeterno sciebant, neque sacramentum incarnationis. Nunquam Dominum majestatis crucifixissent. Pro unitate personae, et Deus dicitur crucifixus, et Filius hominis esse in coelis, cum quando ista dicebantur Dominus esset in corpore. Quod oculus non vidit. In Isaia sic habetur: A saeculo non audierunt auribus, neque perceperunt, oculus non vidit Deus absque te, quae praeparasti exspectantibus te (Isai. LXIV). Ergo memoratorum [Col. 0132C] principum mens haec videre non potuit, quia credere noluerunt. Quidam sane dicunt: Oculus non vidit virginem peperisse; non auris audivit illud: Tunc justi fulgebunt sicut sol (Matth. XIV). Qui habet, inquit, aures audiendi audiat. Nec in cor hominis ascendit (Rom. VIII), cohaeredes Christi futuros. Quid videt oculus? Colores. Quid audit auris? Crimina. Quid in cor hominis ascendit? Sapientia. Praecellentius est autem omnibus, quod praestat Deus diligentibus se in vitam aeternam. Item quid est quod Apostolus dicit ex Isaia propheta; quod oculus non vidit? Hoc sensu Apostolus dixisse credendus est, quod carnalibus oculis, et aure carnali, et cogitatione mortali, non possunt spiritualia comprehendi, dicit enim Apostolus: Nobis autem revelat Deus per Spiritum [Col. 0132D] suum (I Cor. III). Si autem revelatum est Apostolo, intelligere debemus, quod et ille aliis revelavit, nobis autem revelavit Deus per Spiritum suum, hoc est, non merito nostro, sed sua gratia, quia per fidem accepimus Spiritum sanctum, qui voluntatem Dei nobis ostendit. Sancti videbunt, quod Paulus testatur: nobis autem revelavit per Spiritum sanctum, quod futuri sumus, ut Joannes testatur, quia eum videbimus sicut est. Quis enim scit hominum quae hominis sunt. Id est, quae cogitationes versantur in homine. Nisi spiritus hominis. Hoc est, conscientia, ut Hieronymus exponit. Non doctis humanae sapientiae verbis. Quae vonis annuntiamus, non a philosophis, vel grammaticis, sed a [Col. 0133A] Spiritu Dei eruditi sumus. Spiritualibus. Hominibus, qui capere possunt. Spiritualia. Documenta. Comparantes. Praedicantes.

Animalis autem homo, etc. Qui spiritum Dei non habet, animalis est, qui ritu animalium vivit, sola commoda carnis sectans. Animalis enim habet animam, non habet intellectum, ideo non percipit quae sunt spiritus Dei, id est, spiritualia, quae spiritus docet, verbi gratia, quomodo Christus incarnatus sit, vel quid gratiae credentibus confert crux Christi. Stultitia enim est illi. Primo stultitia est illi, quando audit natum Dominum, et passum, et resurrexisse; secundo, contemnere quae sua sunt; tertio praebere maxillam, et caetera similiter. Spiritualis autem omnia dijudicat. Quia omnia discernit, et intelligit, [Col. 0133B] et sensus illius non intelligitur ab homine carnali. Quis enim cognovit sensum Domini? Nisi videlicet spiritualis homo. Nos autem sensum Domini habemus. Dum spirituales sumus? Hoc autem dicit, ne putarent quod ille deficeret ad docendum, cum ipsi imbecilles essent ad audiendum.



CAPUT III.

Et ego, fratres, non potui vobis loqui quasi spiritualibus, sed quasi carnalibus. Infirmis in fide, et contentiosis.

Quasi parvulis. Non aetate carnali, sed in Christo. Si ergo parvuli adhuc illi sunt qui omnem malitiam abjecerunt, quia nondum sunt in virtute perfecti, quid de illis censendum est quibus omni malitia [Col. 0133C] dominatur? Lac. Rudem doctrinam. Non escam. Obscura mysteria solidamque doctrinam. Aemulationes. In mente zelus. Contentiones. Verbo erga magistros.

Secundum hominem. Carnalem conversationem, non secundum Deum. Nonne homines estis? Vult eos plus esse quam homines. Quid est ergo Apollo? Si nos nihil sumus, vel quos ministros ipsi constituimus, quanto magis pseudoapostoli quibus credidistis? Et unicuique sicut Dominus dedit. Hoc ipsum non ex nobis, sed Dei donum est, ut per manus meas signa fierent, quae vos excitarent ad fidem; et Apollo sua vos doctrina firmaret: quia sicut plantatio sine aqua, sic fides sine doctrina marcescit. Si ergo et plantatio et fons Dei est, quid nobis [Col. 0133D] ascribitis, quasi aliquid nostra virtute fecerimus? Ego plantavi. Fide. Apollo rigavit. Baptismo, vel doctrina. Sed Deus incrementum dedit. In bonis operibus. Ita neque qui plantat est aliquid. Nisi Dominus incrementum dederit, sine causa laboramus. Nos mercenarii sumus in agro alieno, alienis utimur ferramentis: nihil habemus proprium, nisi mercedem nostri laboris. Dei enim sumus adjutores. Plantantes et rigantes vineam ejus. Dei aedificatio estis. Hoc est templum Dei. Alius superaedificat. Id est, Apollo, vel alius quilibet doctor. Quomodo superaedificat? ut diligenter doceat, et rationabiliter.

Fundamentum enim aliud nemo potest ponere. Non est alius Christus, quem possit vobis aliquis [Col. 0134A] praedicare, praeter Jesum, cui fide firmissima credidistis. Aurum, argentum, lapides pretiosos. In Ecclesia tria genera sunt bonorum: est bonum, et melius, et optimum. Quod autem primo aurum posuit, ut sermo melius texeretur, id ad fortitudinem, non ad speciem comparavit: quia argentum fortius auro, ideo meliori ponitur loco. Tria e contrario genera malorum: malum, pejus, pessimum, quae lignis, feno, stipulae comparantur. Aut certe aurum, poenitentes significat; argentum conjugatos; lapides pretiosi virgines. Item, ligna virginitas, sed imperfecta; fenum, irrationabile matrimonium; stipula poenitentia, sed non vera. Item aurum, cogitationes bonas; argentum, sermones justos; lapides pretiosi, opera perfecta: ligna, vana opera, non integra [Col. 0134B] materia; fenum, vanas cogitationes, quae materia sunt fructuum; stipula, otiosa verba, arida, sine fructu. Et uniuscujusque opus quale sit ignis probabit. Aurum et argentum non solum non ardebunt per ignem, sed et splendidiora radiabunt: ligna vero et caetera concremabuntur. Sed examinationem judicii igni voluit comparare, juxta consuetudinem Scripturarum. Sic tamen quasi per ignem. Quia igne purgatorio judicii probabitur. Augustinus autem aliter exponit: Est quidem ignis tentatio tribulationis, de quo dicitur: Vasa figuli probat fornax, et homines justos tentatio tribulationis (Eccl. XXVII). Iste ignis in hac interim vita facit, quod Apostolus dicit: sic accidet duobus fidelibus, uni cogitanti quae sunt Dei, quomodo placeat [Col. 0134C] Deo, hoc est, aedificanti aurum, argentum, lapides pretiosos; alteri cogitanti quae sunt mundi, quomodo placeat uxori, id est, aedificanti ligna, fenum, stipulam: illius opus exuritur, quia ea dilexit quorum amore cruciaretur. Exuritur autem hujus, quoniam sine dolore non pereunt quae cum amore possessa sunt. Sed quoniam alterutra conditione proposita, eis potius maluit carere quam Christo, nec timore amittendi talia deserit Christum, quamvis doleat cum amittit salvus est quidem, sic tamen quasi per ignem, quia urit eum dolor rerum quas dilexerat amissarum, non subvertit fundamenti stabilitatem. Nemo vos seducat. Ac si diceret: Dum templum Dei estis, nemo vos violet per mundanam sapientiam. Si quis videtur sapiens esse in hoc saeculo. [Col. 0134D] In humana sapientia. Stultus fiat. Hoc est, credat Deum crucifixum, quod stultitia est Gentibus, percutienti praebere alteram maxillam, non reddat malum pro malo: quae omnia quasi stulta esse videntur: Sapientia enim hujus mundi. Haec est: malum pro malo reddere: vel philosophorum inflata scientia atque ventosa. Nescitis quoniam templum Dei estis. Ac si diceret: Ideo aurum, et argentum, et lapides pretiosos superaedificate, quia templum Dei estis, et dum non bene aedificans privabitur, quanto magis violans peribit? Violat vero corpus suum peccando, sive Ecclesiam per malam doctrinam seducendo, sive exemplum perversum ostendendo. Reprehendam sapientes. Ad effugiendam [Col. 0135A] manum Dei nulla suffragabitur illorum astutia. Sive hoc sub Christo impletur, quando vincebat Scribas et Phariseos, astute tentantes eum in quaestionibus.

Nemo glorietur. Ut est illud: Maledictus qui habet spem in homine (Jer. XVII), in doctore Paulo, et Apollo, et pseudoapostolo. Sine vita. Dum per illam servitis Deo, ut mereamini vitam futuram. Seu mors. Quae porta est per quam itur ad regnum. Ergo omnia creata sunt propter sanctos, quia cum nihil habeant, cuncta possident.



CAPUT IV.

Ut ministros Christi. Non ut fundamentum. Hic jam. Id est, in ministerio praedicationis, vel in praesenti saeculo. Quaeritur. A nobis dispensatoribus. [Col. 0135B] Ut fidelis quis inveniatur. Hoc est ut unusquisque dispensator fidelis fiat; ac si diceret: Hoc tantum quaerimus, ut fideles inveniamur, et non quaerimus laudari a vobis: unde subjecit: Mihi autem pro minimo est, ut a vobis judicer. Laude dignus. Aut ab humano die. Sed Domini die, id est, die judicii; non ab humano die, in praesenti saeculo judicari, hoc est, laudari appeto. Sed neque meipsum judico. Hoc est, ego qui conscientiam meam optime novi, neque aliis me excellentiorem esse judico. Nihil enim mihi conscius sum. Unde super omnes debeam gloriari. Si hoc Paulus dicit, quid a nobis dici debeat cogitandum est. Sed non in hoc justificatus sum. In quo me quidam laudant: quia ita quisque aliena [Col. 0135C] laude non justificatur, ut nec maculatur infamia. Unicuique apud Deum quod est, non quod dicitur, imputatur. Occulta tenebrarum. Id est, opera quae in tenebris aguntur. Propter vos. Propter vestram utilitatem. Nihil enim mihi conscius sum. Id est, in aliquo criminali peccato, postquam per gratiam Salvatoris liberatus sum, et ab omni peccato purgatus. Sed non in hoc justificatus sum. Licet non sim mihi conscius in aliquo capitali crimine, non tamen ob hoc perfectam justitiam mihi vindico, propter levia et minima peccata, quibus nullus sanctus in praesentis vitae curriculo carere potest.

Ne supra quam scriptum est. Ut supra scripsi: Qui gloriatur, in Domino glorietur. Et: Nemo glorietur in nomine. Et: Nolite judicare ante tempus. [Col. 0135D] Quis enim te discernit? Aliis scilicet meliorem esse; aut quis te discernit a massa perditionis, nisi Deus? non merita tua, neque scientia. Et tanquam respondenti: Fides mea me discernit, merita mea, propositum meum: statim occurrit Apostolus: Quid autem habes quod non accepisti? Quid habes ex teipso nisi peccatum? Jam saturati estis. Doctrina. Divites. In sapientia. Sine nobis regnatis. Non indigentes nostra doctrina, exemploque. Nos stulti. Ironice loquitur: aut increpantis affectu pronuntiandum est.

Utinam regnaretis! Id est, utinam non essetis falsa gloriatione decepti! forsitan simul regnassemus. Puto enim, quod Deus nos. Non ut vos qui regnatis [Col. 0136A] apostolos novissimos, nos omnium ultimos ad Gentes tanquam ad mortem direxit. Novissimos autem dicit tempore, non merito. Sed quidam ex vobis putant nos esse novissimos apostolos, nec dignitatis merito primis apostolis comparandos, qui praesentem in carne Dominum comitati sunt. Primi autem apostoli prophetae intelliguntur, qui missi sunt a Deo. Novissimi vero duodecim apostoli, aut primi duodecim apostoli, qui ante passionem suam a Domino electi sunt. Novissimi autem Paulus, et Barnabas, et Apollo, qui postea sunt electi. Vel novissimos, non ad ordinem, sed ad ministrationem pertinet, quasi dixisset novissimos esse miseros, et ultimos omnium, sicut statim subjungit. Spectaculum facti sumus. Omnes spectant nostras injurias. Et [Col. 0136B] angelis et hominibus. Bonis videlicet et malis. Nos stulti propter Christum. Hoc est, in tormentis positi pro Christo. Ironice quae videtur confirmare, negat; et quae videtur negare, confirmat. Vos autem prudentes in Christo. Ut putatis. Nos infirmi. Dum nolumus reddere malum pro malo. Vos nobiles. Vobis nobilitatem terrenam vindicatis. Usque in hanc horam. A quo tempore coepimus praedicare usque nunc. Item: Vos autem prudentes in Christo, hoc est, vos ita vultis Christiani esse, ut prudentiam saeculi teneatis

Peripsema. Abjecti, humillimi. Peripsema, rasura, aut limatura cujuscunque rei. Non ut confundam vos haec scribo. Ac si diceret: Non pro gloriatione operum meorum bonorum haec dico; sed haec potius [Col. 0136C] commemoro, ne vos gloriemini in mundana sapientia. Poterant confundi de sua gloria, si eos non relevaret: non enim ruborem illorum cupiebat, sed perfectionem: Decem millia. Finitus numerus pro infinito. Paedagogorum. Doctorum, nutrientium et custodientium vos in fide Christi.

Ego vos genui. In novam vitam reformavi. Imitatores mei estote. Quia bonorum filiorum est bonos imitari parentes. Qui vos commonefaciat vias meas. Et meis litteris, et suo exemplo docebit: aliud enim sine alio perfectum esse non potest. Tanquam non venturus essem ad vos. Hinc incipit causam fornicationis arguere. Inflati sunt quidam. In humana scilicet sapientia: quia omni peccato, et viro accipienti [Col. 0136D] uxorem patris sui vos consentitis. Et in sapientia humana vos contenditis, quasi non peccata essent. Virtutem. Operum et fidei. Non enim in sermone. Nihil enim prodest doctrina sine justitiae operibus, ei qui non facit quod faciendum docet. Regnum Dei. Id est, acquisitio regni Dei. Quid vultis. Benignus magister est, qui discipulorum correptionem in eorum posuit voluntate.

In virga veniam. Id est, vindicta: quali virga Petrus ad Ananiam et Saphiram, et ipse Paulus ad Magum usus est.



CAPUT V.

Et vos inflati estis. Quia vana scientia inflamini, et curam de his qui pereunt non habetis, ut aut [Col. 0137A] corrigantur, aut ab Ecclesia separentur. Et non magis luxistis. Quia boni pastores semper pro populi peccatis flent. Praesens autem spiritu. Praesentem dicit spiritu, ne ex solo auditu absentem damnare putaretur: secundum illud Elisaei dicentis ad Giezi: Nonne spiritus meus tecum erat in via? Cum virtute Domini nostri. Qui pro me erat praesens, litterarum mearum auctoritate, per quam Domini quoque virtus assistere judicetur. Tradere hujusmodi hominem Satanae. Id est, tortori diaboli, ut tormento carnis spiritus salvaretur: oportebat enim ut per diabolum sanaretur, qui per Diabolum peccavit. Non bona gloria vestra. Dicendo, Ego sum Pauli, etc. Non bona, dum non corrigitis adulterium. Totam massam. Ecclesiae. Corrumpit. In Graeco, fermentat [Col. 0137B] [] Vetus fermentum. Fornicationem. Ut sitis nova conspersio. Ut in gratia sacri baptismatis conspergamini, sicut conspergitur farina aqua. Azymi. Sine fermento peccati. Etenim pascha nostrum. Ideo debetis azymi esse, quia Judaei quando agnum immolabant, azyma comedebant, sic et nos debemus. Sed in azymis sinceritatis. Similitudine Hebraeorum: quia ipsi postquam immolabatur agnus, et post diem Paschae azyma comedebant per septem dies: sic nos vero agno immolato, tota vita nostra, quae septem diebus peragitur, azymis bonorum operum vescamur. Et veritatis. Id est, aequitatis judicii. Si enim lactuca erat cum filiis Israel pro fermento, ne cibum insulsum comederent pro celeritate ambulandi, sic aequitas judicii et sinceritatis [Col. 0137C] cum Christianis. Scripsi vobis. Pro scribo. Vel ideo praeteritum dicit, quia cum legerent, tempus scribendi praeteritum esset. Non utique fornicariis hujus mundi. Quod luce clarius est. Ab illis enim olim separati estis, et idcirco nolite iterum illis commisceri. Si quis frater nominatur. Id est, solo nomine appellatur cum fornicator detegatur, aut fur, ab hoc separari jubemur. Qui foris sunt. Infideles extra Ecclesiam. Qui intus sunt. Hoc est, fideles intra Ecclesiam. Eos autem qui foris sunt Deus judicabit. Foris Ecclesiam sunt haeretici, Judaei, Gentiles.



CAPUT VI.

Audet aliquis vestrum, negotium habens adversus aiterum, judicari apud iniquos. Notandum quod aliquando Apostolus in media causa quam agit, quosdam [Col. 0137D] inserat sensus, et de latere jactet: quibus explicitis, rursum revertitur. Audet ergo aliquis vestrum, etc., contra scilicet praeceptum Domini dicentis: Si quis vult tecum contendere judicio, tunicam tuam dimitte ei, et pallium.

An nescitis quoniam sancti de hoc mundo judicabunt. Sicut Dominus apostolis promisit, dicens: Sedebitis et vos super sedes duodecim, judicantes duodecim tribus Israel (Matth. XIX), omnibus hoc promittens, qui apostolos fuerint imitati. Si ergo sancti de hoc mundo judicabunt, cur de minimis vestris negotiis non judicant? In vobis judicabitur. Id est, per vos. Angelos judicabimus. Illi angeli judicabuntur in judicio, in comparatione sanctorum [Col. 0138A] hominum ad acquirendum multos ad vitam per coelestem doctrinam. Qui contemptibiles sunt in Ecclesia. Hoc est, qui minimi sunt in Ecclesia, aut certe qui injurias suas contemnunt; ac si diceret: Qui minores sunt in ecclesiis, et nullis magnorum donorum pollent, ipsi de terrenis negotiis judicent, quatenus per quos nequeunt majora, minora bona suppleantur, quos contemptibiles nominat, et tamen sapientes vocat, cum dicit: Si non est inter vos sapiens quisquam. Qua ex re quid aliud colligitur, nisi ut hi causas terrenas examinent, qui exteriorum rerum sapientiam accipiunt? Qui autem spiritualibus addicti sunt, terrenis non debent negotiis implicari. Ac si apertius diceret: Qui penetrare intima sapientiae nequeunt, saltem necessaria foris [Col. 0138B] operentur. Item contemptibiles, qui minores sunt in doctrina, quos dona spiritualia non exornant. Vel contemptibiles, id est, sancti qui a vobis despiciuntur.

Ad verecundiam vestram dico. Nam erubescere debetis eo quod nemo sit inter vos tam sapiens, qui noverit causas inter fratres discernere. Et hoc apud infideles. Duplex peccatum est, et quod judicio contenditis, et quia apud infideles ad jurgia provocatis. Jam quidem omnino delictum est in vobis. Ideo hoc iterat: nam potuit putare, judicium habere adversus alterum non esse peccatum, sed tantummodo peccatum esse extra Ecclesiam velle judicari, nisi adjungeret: Jam quidem omnino delictum est inter vos, quia judicia habetis vobiscum. Et ne quisquam hoc ita excusaret, et diceret justum se habere negotium, [Col. 0138C] et iniquitatem se pati quam vellet a se judicum sententia amoveri, continuo talibus cogitationibus vel excusationibus occurrit, et ait: Quare non magis injuriam accepistis? Ut impleretur illud: Si quis vult contendere judicio tecum, et tunicam tuam tollere, dimitte ei et pallium (Matth. V). Sed tamen talia negotia per infirmos judicari in Ecclesia secundum indulgentiam concessit fratribus inter fratres judicantibus: extra Ecclesiam vero judicari terribiliter vetat. Sed vos fraudatis. Cum illatam injuriam secundum praeceptum Evangelii et Domini exemplum patienter sustinere deberetis, vos e contrario non solum non suffertis, sed etiam non facientibus irrogatis. Et hoc fratribus. Id est, vobis, quibus nec quidem vicem reddere inimicis [Col. 0138D] concessum est. An nescitis quia iniqui regnum Dei non possidebunt? Ac si diceret: Dum iniqui regnum Dei non possidebunt, nolite vos ipsi iniqui fieri fraudando, et injuriam faciendo. Nolite errare. Hoc est, seduci, existimantes de multis, et non etiam de uno peccato puniendos. Aut nolite errare vosmetipsos et alios iniquos putantes regnum Dei possidere. Et hoc aliquando fuistis. Sed nunc non estis. Nolite ergo timere de praeteritis, tantum ne post baptismum criminosum aliquid committatis. Molles sunt, cum quibus virile perficitur scelus, et quorum virilia in pueritia castrabantur, ut semper essent imberbes, et muliebria, hoc est, mollia corpora haberent. Hi ergo apud gentiles in honorem [Col. 0139A] Matris deorum castrabantur: ut Augustinus in libro septimo de Civitate Dei ostendit dicens: His autem amputatur virilitas, ut nec convertantur in feminam, nec viri relinquantur. Et iterum de mollibus: Eidem Matri magnae contra omnem virorum mulierumque verecundiam consecrati sunt, qui usque in extremum [hesternum] diem madidis capillis, et facie dealbata, fluentibus membris, incessu femineo per plateas vicosque Carthaginis, etiam a populis, unde turpiter viverent, exigebant. Nihil Varro dicere voluit, nec uspiam legisse me commemini. Defecit interpretatio, erubuit ratio, conticuit oratio. Sed abluti estis. Scilicet per baptismum. Sed sanctificati estis. Per Spiritum sanctum ac verbum. Sed justificati estis. In bonis operibus. In nomine [Col. 0139B] Domini. Id est, in confessione nominis Domini. Omnia mihi licent, sed non omnia expediunt. Quae de fornicatione tractat, vult materiam fornicationis, id est, gulae intemperantiam ostendere, simul atque destruere. Licet ergo nobis manducare et bibere; sed si subjecerimus nos comessationibus, ipsum licitum perducet nos ad illicitum, hoc est, ad fornicationem: ita et de omnibus intelligendum est quaecunque peccata non sunt, occasiones possunt tamen dare delictorum. Sed ego sub nullius redigar potestate. Id est, cibi et rei licitae redigar potestate, hoc est, non mei dominabitur: non enim sic succumbam ut serviam. Paulus cui cuncta licent, sub nullius potestate se redigit, quia semetipsum a licitis restringendo, ea quae delectata premerent, despecta [Col. 0139C] transcendit. Esca ventri. Id est, convenit vel creata est. Sed Domino. Hoc est, ad serviendum Domino, vel ut sit templum Domino. Et Dominus corpori. Quasi proprio templo. Deus autem suscitavit Dominum Jesum. Quia caput nostrum suscitavit, et nos quoque membra ejus, si per sanctitatem fuerimus, suscitabit. Ergo debemus membra nostra sanctificare, ut in eo manere mereamur. Corpora vestra membra Christi sunt. Quia omnis Ecclesia corpus est Christi; singuli autem membra: caput autem Christus est. Tollens ergo membra Christi, faciam membra meretricis? Abscindens me a corpore Christi, faciam membra meretricis? Non dixit fornicatoris, ut ostenderet eum ejusdem esse criminis et nominis, cujus illa est; apud homines [Col. 0139D] enim minus videtur viri quam mulieris admissum. An nescitis quoniam qui adhaeret meretrici, unum corpus efficitur? Corporis unitate per immunditiam. Erunt enim, inquit, duo in carne una. Haec est prima prophetia Adam. Quomodo autem cum uxore licita, sic et cum meretrice una caro efficitur, propter amorem illicitum. In carne una. Propter conjugalem connexionem, aut in generando et concipiendo filio. Fugite fornicationem. Id est, mente, et loco, ut fugit Joseph. Omne peccatum quodcunque fecerit homo. Nunc ostendit quantum reatum fornicatio habet, quae illis per consuetudinem levis videbatur. Quid si homo seipsum occiderit? Quid si [Col. 0140A] ebriosus et gulosus fuerit? Nunquid [a 1Kb] . . . . . . . in corpus suum non peccat? Fornicatio est foras exiro a legitimo conjugio. Omne autem peccatum potest ab uno committi, qui membrum dici potest, non tamen corpus. In fornicatione autem duo pereunt, etiam totum corpus. Grande ergo malum est, in quo duae animae pereunt vel moriuntur. Vult ergo gravare fornicationis causam, quae illis per consuetudinem levissima videbatur. Aut in corpus suum peccat: quia hoc vitium magis voluntatem carnis praestat, quam caetera vitia. Lege Augustinum. Corpus vero templum Dei est: Deum ergo decet habitare in domo sua, non peccatum, nec diabolum. Quod si in vobis Spiritus sanctus est, scitote quod non ad fornicationem facta sunt membra vestra, sed [Col. 0140B] ad laudem Dei, vel ad serviendum Deo. Non estis vestri. Qui non est suus, non debet sibi vivere, sed illi cujus sanguine emptus est. Empti enim estis. Non auro, non argento, sed sanguine Christi. Sanguis aegrorum aliis nocet; sanguis vero Christi mundum redemit. Glorificate Deum. Hoc est, agite ut glorificetur Deus per opera vestra. Et portate. Spiritum scilicet sanctum cujus superius membra vestra templum esse testati sumus.



CAPUT VII.

De quibus autem scripsistis mihi. Huc usque gratis docuit, nunc ad interrogata respondet. Nunc autem incipit de conjugiis tractare; ante enim expugnavit illicita, quam de licitis loqueretur. Corinthii namque ad Paulum epistolam miserunt, ut illos doceret, [Col. 0140C] si post acceptam fidem licitum esset uxores dimittere, aut quomodo uxores licite haberentur. Bonum est homini mulierem non tangere. Bonum fuerat illud quod vobis in primordio praedicavi, hoc est, secundum conjugii usum non tangere mulierem; sed quoniam multos continentes huic doctrinae loco scripsistis refragari, concedatur remedium ne fornicando moriantur. Ergo Apostoli hoc exemplo in primis virginitas et continentia praedicanda est. Sed objicere amatores luxuriae solent: Ut quid ergo prima Dei benedictio Crescite et multiplicamini, concessit? Ut terra scilicet repleretur. Quia jam impleta est, debemus ab incontinentia nos temperare. Suam. Non alienam. Uxorem. Non uxores. Similiter autem et uxor virum. In hoc optimum legitimumque conjugium [Col. 0140D] videtur, quando hi ambo secundum Apostolum in sua voluntate fiunt. Mulier sui corporis potestatem non habet. Scilicet ad continentiam carnis, nisi ex consensu viri. Nolite fraudare. A debito conjugii. Ad tempus. Hoc est, specialibus alternisque diebus, aut quadragesimali tempore, vel ad tempus orationis, sive per dies purificationis. Ne tenter vos Satanas. Ne uno se subtrahente alter fornicetur, et Satanas tentandi locum inveniat.

Secundum intelligentiam. Infirmis hoc indulgeo, non perfectis praecipio, qui omnes homines velim me imitari. Sicut meipsum. Id est, viduum, seu castum, virginemque, quod magis creditur. Alius guidem [Col. 0141A] sic. In castitate. Alius vero sic. In matrimonio. Melius est enim nubere. Ante votum. Dicit autem melius esse nubere, in comparatione deterioris ac pejoris rei, nisi culpa scilicet ad conjugium veniant, si tamen nondum meliora devoverunt, quam uri vel ardore effrenatae libidinis, vel infernali igne post fornicationem. His autem dico, qui matrimonio. Proprie loquitur ad conjunctos, ne dimitterent uxores, et alias ducerent, aut pulchras, aut divites, sicut Judaei faciebant. Non ego, sed Dominus. Qui dixit: Qui dimiserit uxorem sine causa, facit eam moechari (Joan. XVI). Manere innuptam. Id est, ut non nubat alii viro. Aut viro reconciliari. Quia melius est, si ad virum suum revertatur, quam ut alii viro nubat. Nam caeteris. Qui videlicet neque ambo Christiani [Col. 0141B] sunt. Quapropter? Scilicet ut dimittatur conjux infidelis, ut in consequentibus Apostolus dicit, quamvis melius sit non dimittere. Attamen non licet secundum praeceptum Domini ut dimittatur conjux, nisi causa fornicationis. Fornicatio est etiam ipsa infidelitas. Dicimus autem permisit causa fornicationis uxorem dimitti; sed quia permisit, non jussit, dedit locum Apostolo monendi, ut qui voluerit non dimittat uxorem infidelem, quia sic fortasse possit fidelis fieri. Alioqui filii vestri immundi essent. Ac si dixisset; si permitterem virum infidelem cum filiis suis discedere a muliere fideli, filii ipsius viri immundi essent. Item si ambo infideles essetis necessario filii vos imitarentur, nunc autem forsitan fidelem imitabuntur. Nunc autem sancti sunt. Quia fideles [Col. 0141C] per praedicationem suorum parentum. Item filii vestri immundi essent, si infidelem parentem comitarentur jam non baptizati, aut, si baptizati essent, ex Christianitate in paganismum transirent infidelem parentem sectando. Non ergo ab invicem discedant. Non est enim servituti deditus frater. Hoc est, ut serviat et pereat propter alterum infidelem; non enim ita ligatus est in hujusmodi causa, quasi vere illi servire necesse sit, et propter alterum interire. In pace enim vocavit vos. Caeterum non ad dissidium sumus vocati; ultro ergo discedere non debemus. Ad id autem redit quod praedixit, ne discedendi praeparetur occasio. Nisi unicuique sicut Dominus divisit. Nisi hoc unum scis, quod unicuique est sicut Dominus illi divisit. Sicut vocavit Deus. Sive cum [Col. 0141D] fideli conjuge, sive etiam cum infideli, sive sine uxore, sive in praeputio, sive in circoncisione, sive servus, sive liber. Ita ambulet. Hoc est, conversetur. Circumcisus aliquis vocatus est. Infert subito parabolam circumcisi, ethnici, servi, et liberi, et sub metaphora eorum de nuptis disputat et innuptis. Ac primum quia nonnullos hanc intelligentiam reprehensuros arbitror, interrogare libet, quae sit consequentia, ut de maritis et uxoribus disputans repente transiret ad comparationem Judaei, et ethnici, servi et liberi, et rursum hac disputatione finita, rediret ad virgines dicens De virginibus autem praeceptum Domini non habeo. Ergo circumcisus aliquis vocatus est, Id est, castus sine muliere, quoniam [Col. 0142A] instar circumcisionis est non habere uxorem, dum mulier quasi membrum corporis est viri, et una sunt caro. At vero uxorem habere instar praeputii est: quia sicut plenitudo corporis est in praeputio, ita in conjugali consortio. Non adducat praeputium. Id est, uxorem, ut diximus. Aliter: Non putet se superflue circumcisum, ne de hoc poeniteat: fuit enim necessarium suo tempore. Sive hoc modo: Non adducat praeputium, ut quis sine legis ceremoniis vivat, quia tum quibusdam apostoli permittebant opera legalia custodiri, ne subito a lege retracti scandalum paterentur. Non circumcidatur. Hoc est, non dimittat uxorem. Circumcisio nihil est. Id est, virginitas, vel castitas, sine bonis operibus. Et praeputium nihil est. Conjugium absque operibus. [Col. 0142B] Servus vocatus es. Id est, conjugatus. De libertate. Id est, de continentia. Sed et si potes liber fieri. Hoc est, si potes habere dissidii occasionem, et repellere eam abs te, magis utere legitimo conjugio. Servus conjugatus, libertus est Domini; quoniam enim fuit in conjugio, in paganismo tunc servus fuit, quia non legitimo usus est conjugio: quoniam vero ad fidem Christi vocatus est, libertus Domini est, dum legitimo conjugio utitur: nam libertus est liber de servo factus. Similiter et quilibet. Id est, a conjugio servus est Christi, quia virgines et conjugales serviunt Christo. Nolite fieri hominum servi. Dum scilicet Christi sanguine empti estis. De virginibus autem praeceptum non habeo. Scriptis respondet, quia illi dicebant: Ubi praecepta est virginitas? ut [Col. 0142C] superfluum demonstraret, quod sub praecepto non est. Ita virginitatem praetulimus, ut tamen nuptiarum ordinem servemus: quia si Dominus virginitatem imperaret, condemnare videretur conjugium, et seminarium hominum excideret, unde virginitas procreata est. Quare praeceptum Domini de virginibus non habuit, quia majoris mercedis est quod non cogitur, sed offertur. Existimo enim. Hic existimo non pro dubio ponitur, sed pro certo. Propter instantem necessitatem. Id est, dolorem parturiendi et servitutis in matrimonio. Quoniam bonum est homini. Duplex bonum est, et sollicitudinibus mundi carere, et virginitatis praemium exspectare. Noli quaerere solutionem. Nisi forte ex consensu illius. Solutus es ab uxore. Per continentiam, vel morte ipsius. Et [Col. 0142D] si acceperis uxorem, non peccasti. Id est, ante votum virginitatis. Et si nupserit virgo, non peccabit. Id est, antequam voverit virginitatem, quia nuptiae per se peccatum non habent, sed per sollicitudinem saeculi saepe peccatum incurrunt. Aliter illos dicit non peccare si nubant, quia nondum voverunt Deo castitatem, caeterum qui vel in corde suo promisit, si aliud fecerit, habet damnationem, quia primam fidem irritam fecit; quod enim erat licitum, per votum sibi fecit illicitum, sicut Ananias et Sapphira. Tribulationem carnis habet. Maledicto Evae subjacentes per sollicitudinem saeculi, tribulationem et tristitiam patientes. Hujusmodi. Id est, virgines nubentes. Ego autem vobis parco. Hoc suadeo vobis, quod minus [Col. 0143A] laboris, et quod plus praemii habet. Itaque dico, fratres. Hic omnes ad continentiam hortatur. Fratres autem dicit, ut libentius audiant. Tempus breviatum est. Dicamus breve, etiamsi nongentis viveremus annis, ut antiqui homines; tamen breve putandum esset quod haberet aliquando finem; nunc vero quod brevis sit non tam laetitia quam tribulatio nuptiarum, quid accipimus uxores quas cogimur amittere? Quasi non habentes. Ille uxorem habens, sed quasi non habet, qui sic studet placere conjugi, ut tamen non displiceat creatori. Flet quoque, sed tanquam si non fleat. Qui sic temporalibus damnis affligitur, ut tamen de aeternis lucris semper animum consoletur. Gaudet quoque tanquam si non gaudeat. Qui sic temporalibus bonis hilarescit, ut tamen [Col. 0143B] semper perpetua tormenta consideret, et in hoc quod mentem gaudio sublevet, hanc continuo pondere providi timoris premat. Emit quoque quasi non possidens. Qui et ad usum terrena praeparat, et tamen cauta cogitatione praevidet, quod haec citius derelinquat. Mundo quoque utitur, sed quasi non utatur. Qui et necessaria cuncta exterius ad vitae suae ministerium redigit, et tamen haec non sinit suae menti dominari, sed ut subjecta foris serviant, et nunquam intentionem animi ad alia tendentis frangant. Aliter: Sunt qui patiuntur labores et pressuram in praesenti quasi non paterentur: quia ista in brevi spatio pertransibunt et finientur. Sic et sequentia exponi possunt. Praeterit enim figura hujus mundi. Hoc saeculum quasi umbra pertransit. Nolite ergo [Col. 0143C] de eo multum esse solliciti, ne possessionem perdatis aeternam, et figuram quaerentes incipiatis amittere veritatem. Hic enim mundus imago futuri est. Si ergo talis est imago, ipsa veritas qualis est? Unde si hoc tam impense diligitis, quanto magis illud impensius amare debetis; nam secundum hoc nos dimissuros quotidiana morientium exempla testantur? An forte nos solos esse credamus immortales, quasi non simus ex hominibus generati. Item, Praeterit enim figura hujus mundi. Si mundus transit, quo universa clauduntur, imo figura et conversatio hujus mundi quasi nubes praeterit, et inter caetera mundi opera, et nuptiae praeteribunt. Si enim mors finis est nuptiarum, cur necessitatem in utilitatem non vertimus? Divisa est mulier et virgo, id est, dissimiles [Col. 0143D] sunt. Ut sit sancta et corpore et spiritu. Quid prodest carnem habere virginem, si menti quis nupserit, ut sit frequens oratio? impedit enim conjugium jugitatem orationis. Si quis. Id est, pater. Turpem se videri existimat. Turpis videbitur, si cum ad perfectam aetatem pervenerit, neutrum deliberet, vel virginitatem servare, vel nubere, si nubere volenti non permittat, et illa fuerit fornicata. Quod vult. Id est, pater vel filia faciat, id est pater non peccat, si ipsa puella nubat. Qui autem statuit in corde suo. Id est, si pater quisque disposuit. Firmus. Id est, dum consentit ei filia sua. Non habens. Id est, pater. Necessitatem. Quia non cogitur a filia sua, ut daret eam viro. Potestatem autem habet. Ipse pater. [Col. 0144A] Suae voluntatis. Ut faciat quod voluerit de filia sua. Judicavit. Praefatus pater. Aliter ut Hieronymus exponit: Si quis, hoc est, quisquis homo; super virginem, id est, carnem propriam suam; quid vult ipse homo, id est, virginitatem an conjugium; quia liberum arbitrium habet, non peccat, quia matrimonium non est peccatum. Statuit. Id est, permanere in virginitate. Non habens necessitatem, quia non cogitur a carnali voluptate. Potestatem habet, id est, facere quod vult. Mulier vincta est legi. Nunc incipit de digamis et viduis. Liberata est. A vinculo conjugali libera facta secundum legem post mortem viri, si nec tunc potuerit se continere. Cui voluerit nubat. Tantummodo Christiano, non Gentili, tantum in Domino propter continentiam. Puto enim quod et ego [Col. 0144B] spiritum Dei habeam. Ideo sic loquitur, quasi dubie, ne jactanter de se loqui videatur. Spiritum Dei habeo. Hoc est, nolite contemnere, quia non ex me hoc ipsum est quod dico, sed spiritus Dei est, qui loquitur in me, quem contemni non expedit.



CAPUT VIII.

De his autem quae idolis immolantur. Subaudis, dico, de quibus scripsistis mihi. Hic autem Paulus scriptis Corinthiorum respondet, quia illi epistolam scripserunt ad eum, ut sciret quid facerent. Nam alii eorum in templis idolorum idolothyta manducabant, ut contemnerent idolum; quidam vero qui erant infirmi in fide et conscientia, non audebant manducare, et contristabantur valde alios videntes coram se manducare, qui dicebant: Quia omnis [Col. 0144C] creatura bona sit, et nihil sit idolum; et hac imagine magis quam ratione veritatis errabant. Idolothytum, id est, idolum occisum, vel immolatum. Graece, occido. Itaque solas carnes immolatas hoc nomine significabant. Scimus quia omnes scientiam habemus. Hoc est, non plus illi sciunt qui inflati sunt, quam vos. Scimus. Id est, quod nihil sit idolum. Scientia autem sine charitate inflat per superbiam. Illa scientia inflat, quae ex sensu proprio et humano descendit, et quae conjecturis magis utitur quam exemplis. Charitas vero aedificat. Quia non quaerit quae sua sunt, sed quae aedificant fratres. Illius ergo charitas aedificat qui dicit: Licet me non impediat manducare idolothyta, tamen propter idolum, ne aliis displiceat, non manducabo. Quod si quis se [Col. 0144D] existimat scire aliquid, nondum cognovit. Hoc est, si quis sibi videtur sapiens, et si quem inflat scientia. Quemadmodum oporteat eum scire. Id est, sine elatione, cum humilitate et charitate. Si quis autem diligit Deum. Ille diligit Deum, qui aedificat fratres. Hic cognitus est ab eo. Hic diligitur a Deo, ut est illud: Novit Dominus qui sunt ejus (II Tim. II). De escis autem quae idolis immolantur, scimus. Nunc repetit quod superius dixerat, et quid sit evidentius ostendit. Quia nihil est idolum. Sive in coelo, id est, angeli; aut sidera coeli, ut Saturnus; sive in terra, ut idola. Sed non in omnibus est scientia. Non omnes sciunt quod propter contemptum idoli hoc facitis, sed putant vos propter venerationem hoc facere. In [Col. 0145A] conscientia usque adhuc idoli, quasi idolothytum manducant. Adhuc si habent in conscientia idolothytum, quomodo antequam crederent manducabant. Et conscientia ipsius, cum sit infirma, coinquinatur. Declinando: ad idololatriam per malum exemplum vestrum, aut putando aliquid religionis esse in vescendis idolothytis. Esca autem nos non commendat Deo. Sed charitas aedificans fratres. Qui habet scientiam in idolo. Hoc est, quod idolum nihil sit, et quod munda sit omnis visibilis creatura, nonne conscientia ejus id putabit, quod idolis immolare sit licitum? Aedificabitur. Corroborabitur, suscitabitur. Et peribit infirmus. Dum contra fidem et conscientiam manducat. Omne autem quod ex fide non est peccatum est. In tua conscientia. Quia firmiter credis idolum [Col. 0145B] non esse. Percutientes conscientiam eorum infirmam. Nondum validam in fide Christi. Non manducabo carnem in aeternum. Dat exemplum de se, sed tamen quod licitum erat non facit, ne aliis offendiculum faceret.



CAPUT IX.

Non sum liber? Liber sum omnia visibilia manducare, dum apostolis dicitur: Manducate quae apud illos sunt. Non sum apostolus? Ita legendum est: Nunquid non sum apostolus? Suum illis exemplum replicat, quod cum habuisset omnia in potestate, noluerit facere quod illi licebat, propter aliorum salutem. Opus meum, id est, apostolatus mei opus. Etsi aliis non sum apostolus. Id est, Judaeis, ad quos non sum missus, sive caeteris gentibus praeter vos. Nam [Col. 0145C] signaculum. Indicium apostolatus est, quod vos per me credidistis, signis et virtutibus provocati. Mea defensio. Mea defensio apud illos qui dicent: Qualis est Paulus, utrum apostolus est, an non? Hic respondebitur quod Paulus apostolus sit Corinthiorum. Nunquid non habemus. Ego et Barnabas? Potestatem. Nobis a Deo concessam. Manducandi. De vestris, ut dignus est operarius mercede sua. Mulieres. In Graeco sorores [], non mulieres legitur. Circumducendi. Per provincias ad ministrandum. Sicut et caeteri apostoli. Nonnullos contemnit, sed suum dat exemplum. Illi enim fidelioribus praedicabant: et apud Judeos antiqua consuetudo erat, ut necessaria doctoribus a discipulis praeberentur, quod gentes adhuc rudes poterat scandalizare. Quis plantat [Col. 0145D] unquam? Per comparationem vineae et gregis, populum vult intelligi, sicut scriptum est: Vineam de Aegypto transtulisti (Psal. LXXIX): Et: Dabo vobis pastores secundum cor meum (Jer. III). Non alligabis os. Hoc est, non fraudes doctorem cibo et vestimento. Bovi trituranti (Deut. XXV). Id est, doctori triticum virtutum a palea vitiorum separanti. Quoniam in spe. Debet fructum laboris sperare. Qui arat. Id est, praedicat. Si alii potestatis vestrae participes sunt. Pseudoapostoli, qui nihil utilitatis praestiterant. Ne quod offendiculum demus evangelio Christi. Ne per nos pseudoapostolis occasio cupiditatis detur, aut ne alii dicant, quod causa avaritiae praedicemus evangelium Christi. In sacrario. In templo, vel in [Col. 0146A] tabernaculo. Quae de sacrario sunt edunt. Quia quae offerebant filii Israel ad templum, hi qui in templo erant manducabant. Et qui altari deserviunt. Id est, sacerdotes et levitae. Gloriam meam. Praemium quo gloriatus sum, non comedere de evangelio. Evacuet, Si necessaria ministret. Si enim evangelizavero, non est mihi gloria. Hoc est, si evangelizavero ut ista fiant in me, id est, si propterea evangelizavero, ut ad illa perveniam, et finem evangelii in cibo, et potu, et vestimento locavero. Sed quare non est gloria? Necessitas enim mihi, inquit, incumbit. Id est, ut ideo evangelizem. Vae enim mihi, inquit, si non evangelizavero. Sed quomodo debet evangelizare? scilicet ut in ipso evangelio, et in regno Dei ponat mercedem: ita enim potest non coactus evangelizare, sed [Col. 0146B] volens. Si enim, inquit, volens hoc facio, mercedem habeo: si autem invitus, dispensatio mihi credita est. Id est, si coactus inopia earum rerum quae temporalis vitae sunt, necessario praedico evangelium, alii per me habent mercedem evangelii, qui evangelium ipsum me praedicante diligunt: ego autem non habeo, qui non ipsum evangelium diligo, sed ejus pretium in illis temporibus constitutum, quod nefas est fieri, ut non tanquam filius ministret quisque evangelium, sed tanquam servus, cui dispensatio credita est, ut tanquam alienum eroget, nihil inde ipse capiat praeter cibaria, quae de participatione sustentaculum miserae servitutis dantur extrinsecus, quanquam alio loco et dispensatorem se dicat. Potest enim et servus in filiorum numerum adoptatus, eam rem, [Col. 0146C] in qua cohaeredis sortem meruit, fideliter dispensare participibus suis. Sed nunc ubi ait,: Dispensatio mihi credita est, talem dispensationem intelligi voluit, qui alienum dispensat, unde ipse nihil accipiat. Ut non abutar potestate mea. Sive, ne utar potestate qui accepi vivere de fructu evangelii, sive dum voluero accipere, vilem faciam potestatem meam, cum propter ventrem docere existimor. Nam cum liber essem. Id est, licita edendo propter doctrinam. Ab omnibus. Id est, necessitatibus. Omnium me servum feci. Omnibus compassus sum. Et factus sum Judaeis Judaeus. Circumcidendo scilicet Timotheum, quod tempore gratiae sciebat esse superfluum.

Tanquam sub lege essem. Id est, caput radendo, et purificando se in templo. Tanquam sine lege essem. [Col. 0146D] Quia non tam legalibus doctrinis quam rationalibus argumentis illos ad fidei credulitatem provocabam, sicut dicit in Actibus apostolorum: Circuivi aras vestras, et inveni aram in qua scriptum erat: Ignoto Deo (Act. XVII). Cumque de eorum superstitione sermonem fuisset orditus, tanquam et ipse sine lege esset, sub occasione profani illius tituli fidem Christi intulit, dicens: Quod ignorantes vos colitis, hoc ego annuntio vobis. Et post pauca, velut si divinae legis penitus esset ignarus, gentilis poetae versum potius quam Moysi aut Christi maluit proferre sententiam: Et sic quidam, inquiens, vestrorum poetarum dixit: Ipsius enim genus sumus.

Factus sum infirmis infirmus. Dicens de matrimonio, [Col. 0147A] revertitur in idipsum; et sic propter infirmos olera manducavi, cum possim securus carnibus vesci. Omnia omnibus factus sum. Ac si diceret: Ut in brevi comprehendam quod per partes dixi, Omnia omnibus factus sum, non mentientis astutia, sed compatientis affectu; id est, non omnia mala hominum fallaciter agendo, sed aliorum malis tanquam si sua essent, misericordem medicinam procurando, haec aliis faciens quae sibi ab aliis fieri vellet, si hoc illi opus esset. Ut particeps ejus. Id est, mercedis ejus efficiar. Nescitis quod hi qui in stadio currunt. Stadium est octava pars milliarii, 125 passus habens: passus vero quinque habet pedes. Hic autem stadio cursum justitiae vel fidei comparavit. Bravium est lamina argentea ad palmae mensuram quae a rege [Col. 0147B] militibus datur: et est sermo Graecus. Sic currite. Per viam mandatorum in abstinentia, caeterisque virtutibus, sicut in theatro quidem omnes currunt, sed unus accipit palmam. Curramus credendo, sperando, desiderando, corpus castigando. Ut comprehendatis. Coronam vitae aeternae, de qua ipse dicit: Reposita est mihi corona justitiae. Non quasi in incertum. Non enim in incertum currit, qui ad coelestem Hierosolymam festinat. Incertum vero est, qui in stadio currunt, utrum percipiant palmam, an non. Non quasi aera caedens. Hoc est, non inania consectans, sicut qui in agone contendit, aerem verberat telis.



CAPUT X.

Nolo enim vos ignorare, fratres. Hic comparat duas plebes, Veteris videlicet et Novi Testamenti, et [Col. 0147C] exemplo prioris terret secundum populum. Quod patres nostri omnes sub nube fuerunt. Ideo hoc dicit, ne quis confidat in eo solo quod baptizatus est, aut in esca spirituali, aut potu, et putet sibi Deum parcere, si criminosum aliquid commiserit. Aliter. Patrium promittit exemplum, tunc ista merito profutura, si praecepta servarentur. Sicut enim de Aegypto a servitute Pharaonis Israel liberatus est, sub nube et in Moyse baptizatus est, ac in desertum venit, sic nos a tenebris peccatorum liberati a servitute venimus, atque sub nube, hoc est, divino auxilio sumus. Et omnes in Moyse. Id est, in merito et potestate Moysi, mystice in Christo.

Baptizati sunt in nube. Baptizati sunt figuraliter, quia nubes proprium humorem portabat; mystice: [Col. 0147D] in nube, id est in Spiritu sancto. Et in mari. Mystice in baptismo. Escam spiritualem. Ideo manna spiritualis cibus dicitur, quia spiritualiter per angelos ministratum fuit: ut: Panem angelorum manducavit homo; sive quia figuravit spiritualia, id est corpus Christi. Similiter et potus dicitur spiritualis. Bibebant autem de spirituali consequente eos petra. Quia Christus postmodum erat secuturus, cujus figuram tunc petra gerebat, idcirco dixit, consequente eos petra. Alii putant, quod fluvius secutus sit eos per desertum. Sicut illi concupierunt. Carnem, ut: Adhuc esca eorum erat in ore ipsorum. Et surrexerunt ludere (Exod. XXXII). Id est, vitulum adorare. Et ceciderunt (Num. XXVI). Per angelum hoc factum est. [Col. 0148A] Neque tentemus Dominum. Dicentes: Nunquid potest Deus parare mensam in deserto (Psal. LXXIX)? Et a serpentibus perierunt. Propter quos aeneus serpens factus est. Neque murmuraveritis. In tribulationibus pro Christo. Ab exterminatore. Id est, ab angelo percutiente eos in extremis castris per ignem, cui plagae succurrit Aaron cum thuribulo offerens pro eis.

Ad correctionem nostram. Si enim parvulis adhuc et rudibus non pepercit, quanto magis nobis, qui legem perfectionis accepimus non parcet, si talia fecerimus? In quos finis saeculorum devenit. Id est, in quos tota perfectio temporum cadit, vel qui sumus in fine saeculi. Itaque qui se existimat stare. Id est, forti conscientia manducando idolothyta, nunc incipit reverti ad superiora. Videat ne cadat. Offendendo infirmum. [Col. 0148B] Tentatio vos non apprehendit, nisi humana. Id est, quae per fragilitatem, et inscientiam fit, et non ex consilio et perseverantia: humanum est enim peccare, diabolicum est perseverare. Aliter: Tentatio vos non apprehendit nisi humana. Dicitur nobis pugnam carnis non sustinentibus per beatum Apostolum, cum his inter quos fornicatio nominatur: Tentatio vos non apprehendit nisi humana: non enim meremur mentis robore conquisito graviores pugnas nequitiarum coelestium experiri, qui carnem fragilem resistentem spiritui nostro subjugare non quivimus. Quod Apostoli testimonium non intelligentes quidam posuerunt pro indicativo optativum modum, id est, tentatio vos non apprehendat nisi humana, quod ab ipso dici manifestum est, non optantis, sed [Col. 0148C] pronuntiantis, vel exprobrantis, affectu. Fidelis autem Deus est. Qui se pollicitus est sui nominis causa in tribulationibus adfuturum, ut ibi: Multae tribulationes justorum, et de omnibus his liberabit eos Dominus (Psal. XXXIII). Sed faciet cum tentatione etiam proventum. Illud faciet provenire, quod possitis sustinere. Fugite ab idolorum cultura. Non vescendo idolothytis. Quasi prudentibus loquor. Suadet ut prudentibus, quo libentius audiatur. Nonne communicatio est sanguinis Christi? Sicut ipse ait: Qui manducat carnem meam, et bibit sanguinem meum, in me manet, et ego in eo. Quasi dixisset: Sicut e contrario calix idolorum daemonum communicatio, ita et panis idolothyti daemonum participatio esse monstratur. Quoniam unus panis. Sicut enim panis ex [Col. 0148D] multis granis copulatur, sic nos ex multis gentibus, fidelibusque in unum corpus Christi congregamur. Unum corpus multi sumus. Si cum idololatris de uno pane comedimus, unum cum illis corpus efficimur. Videte Israel secundum carnem. Id est, hospitalis Israel, carnalis Israel, carnales hostias offerebat; spiritualis spiritualia sacrificia offert Christo. Nonne qui edunt hostias participes sunt altaris? Sicut illi edentes hostias participes fiebant divini altaris, ita isti similiter idolorum. Quid ergo dico? Praevenit, ne quis diceret: Ergo dicis vim aliquam habere idolum, vel posse polluere. Non, inquit, idolum insensibile polluit, sed daemones qui templis praesident ad homines defraudandos et suo servitio mancipandos. [Col. 0149A] An aemulatur Dominum? Nunquid non irritamus eum ad zelum contra nos, et ad iracundiam provocamus hoc facientes. Nunquid fortiores illo sumus? Hoc est, nunquid possumus furorem ejus sustinere pro hoc malo quod facimus? Aliter: An aemulamur Dominum? id est, nunquid exemplum Domini habemus: qui conversatus in carne, nunquid comedit idolothyta? Nunquid fortiores illo sumus, fide et scientia, ut faciamus quod Dominus ipse non fecit, nec manducavit, quasi diligentiores Deo essemus? Omnia mihi licent. Id est, omnia quae lege non prohibentur, licent: quia per se non habent peccatum; sed non semper expediunt, quia occasionem nonnunqum generant delinquendi, vel offendendi fratres. Omne autem quod expedit licet, non omne quod licet [Col. 0149B] expedit. Omne quod in macello venit manducate. Si vultis manducare carnes, saltem de macello comportate; tantum ne in idolio comedatis, et nolite interrogare utrum immolatae sint: ne cognoscentes vos, omnia immolata esse respondeant, et non possitis propter conscientiam manducare. Domini est terra et plenitudo ejus (Psal. XXIII). Si Domini sunt, munda sunt omnia simpliciter utentibus; et plenitudo ejus, id est, omnia quae in terra sunt. Et ibitis. Non dixit ite: quia tunc debet Christianus ire ad infidelem, si novit esse profectum, id est, si scit posse eum lucrari. Nolite manducare. Ne quis putet illa vos quasi sancta comedere. Propter eum. Infidelem. Non tuam. Qui fortis es. Sed alterius. Infirmi, ne vel vos blasphemet, vel ipse idolis immolata comedat. [Col. 0149C] Utquid enim libertas mea judicatur ab aliena conscientia? Hoc est, ad quem profectum utar libertate mea, ut me alius reprehendat? Ab infideli conscientia. Id est, vituperantis. Judicetur. Id est, blasphemetur: Si enim idola detestamur, quare idolothytis vescimur? Si ergo gratiae participo. Non ideo sub gratia sumus, ut libertatis specie occasionem demus infidelibus blasphemandi.

Quid adhuc blasphemor? Id est, irritando contra me blasphemiam, non me oportet blasphemiam praebere de beneficiis Dei. Pro eo quod gratias ago. Id est, manduco idolothyta cum gratiarum actione. Omnia in gloriam Dei facite. Hoc est, nihil faciatis, nisi in quo glorificetur Deus. Sine offensione estote. Quia et Judaei tanquam de idololatriis scandalum patientes, [Col. 0149D] credere non audebant: Gentes vero cum in colendis idolis firmabantur, et Christiani tali destruebantur exemplo.

Sicut et ego omnibus placeo per omnia. Cur alibi dicit: Si hominibus placerem, servus Christi non essem (Gal. I)? Placet ergo Paulus et non placet: placet exhibendo pietatem; et non placet, quoniam nulli consentit in malis. Quid mihi utile est. Id est carnalibus commodis.



CAPUT XI.

Imitatores mei estote. Sine offensione estote, sicut et ego sum. Laudo autem ros. Quid est quod subito laudat, quos ante vituperavit? Idem ubi legis praecepta non habet, blandimentis provocat ad rationem. [Col. 0150A] Aut prophetans velato capite. Id est, futura praedicans; ideo autem non velato capite vir praecipitur orare, quia nulla potestas mulieris debet esse super virum. Mulier vero velato capite. Dum illa sub potestate viri est. Deturpat caput suum. Notat consuetudinem Corinthiorum, qua mulieres eorum intecto capite ad ecclesias veniebant, gloriantes in crinibus: quod non solum inhonestum erat, sed etiam concupiscentiae fomenta praestabat videntibus: et viri comam nutrirent indifferenter, et vescebantur in templis, et inflati sapientia saeculari, resurrectionem carnis negarent. Quoniam imago est et gloria Dei. Ergo, sicut inter imaginem et eum cujus imago est nullum velamen interponitur, ita vir non debet velamen habere, quia nulla creatura inter ipsum et [Col. 0150B] Deum interposita est, si generaliter ad naturalem viri gloriam respexeris. Sed mulier propter virum. Id est, adjutorium viri, ut: Faciamus ei adjutorium simile sibi. Propter angelos. Id est, sacerdotes, vel ministros altaris, vel omnem clerum, qui Dei praecepta annuntiat, sicut scriptum est: Quia angelus Domini exercituum est, ne videlicet carnali concupiscentia eorum impediantur sensus: sive propter honorem angelorum, qui Ecclesiae assistere perhibentur. Item Hieronymus in expositione Ezechielis: Cumque ingredientur portas atrii in interioribus, cidares lineas habent super capita sua. Si virorum est, secundum Apostolum non operire caput, videtur esse contrarium quomodo nunc sacerdotes capite tenus, vel cidare operti videntur. Sed si legamus diligentius, [Col. 0150C] ex prioribus solventur praesentia: supra enim dicitur, quando ministrant in portis atrii interioribus et intrinsecus: si enim ingrediamur ad sancta, et stemus in conspectu Domini, capita nostra operire debemus: quia non juctificabitur in conspectu tuo omnis vivens. Denique et feminalibus utimur intrinsecus, ne ulla in conspectu Domini pollutae conscientiae et operis nuptialis turpitudo appareat.

Verumtamen neque vir sine muliere, neque mulier sine viro in Domino. Consolatur eas, ne nimium mulieres gravasse videatur: et dicit quod nec alterum tantum Deus elegit ut alterum reprobaret, quia non pro uno, sed pro utroque sexu Christus passus est.

In Domino. Id est, in fide et unitate Domini. Aliter: [Col. 0150D] Nec vir sine muliere, nec mulier sine viro nasci potest, et hoc in Domino, id est, in potestate Domini. Vos ipsi judicate. In ipsorum judicio ponit, ut ex sua conscientia convincantur.

Ignominia est illi. Comam videlicet nutrire ad similitudinem mulieris, licet Nazaraei, ut comam nutrirent, ex Dei praecepto devotissime faciebant. Si quis autem videtur contentiosus esse. Praevenit illos, ne quis diceret, Ubi hoc scriptum est? vel ne aliis argumentis huic rationi resisterent, ac se diceret: Nos diximus quae nobis honesta videbantur et justa: si quis autem volens acquiescere veritati, quaerit quid respondeat, sciat se responsione indignum, qui magis contendere paratus est quam doceri. Talem consuetudinem. [Col. 0151A] Sive contendendi, sive talia faciendi. Hoc autem praecipiens. Id est, qui primus hortatur de ordine virorum et mulierum. Non laudo. De consequenti causam dicit. Sed in deterius convenitis. Hic enim tria principalia peccata in eis reprehendit, ut in sequentibus demonstrat, quod cibum corporalem in ecclesia sumebant, quod ante communionem corporis Christi ipso cibo vescebantur, quod nihil pauperibus dabant, et quod contentiosi erant. Oportet enim haereses esse. Non quod haereses Deo placeant, sed quod per eas fideles exercentur, ut qui Deo noti sunt, hominibus manifestentur: unde enim gubernator laudabitur, si navis in portu vel in tranquillitate consistat? Ut et qui probuti sunt. Sive doctores in resistendo, sive fideles in permanendo. [Col. 0151B] Suam coenam praesumit. Quia ante sacrificium edebant, et pauperibus nihil afferebant, neque impertiebant. Apud Corinthios quondam, ut alii asserunt, prava invaluit consuetudo, ecclesias passim dehonestare conviviis, in quibus vescebantur ante Dominicam oblationem, quam coenam noctibus adoriebantur; cumque divites ebrii ad Eucharistiam venirent, vexabantur inopes fame. Mos vero iste, ut referunt, de gentili adhuc superstitione veniebat, unde etiam in quibusdam locis per Aegypti vel Syriae loca, die Sabbati nocte, post coenam dicitur ad ecclesiam conveniri. Aut ecclesiam Dei contemnitis? Facientes eam triclinium epularum. Accepit panem. Id est, in convivium, ut vos facitis: hinc jam de sacramentis quasi oblitos commemorat, quam magnum sit hujus [Col. 0151C] mysterii sacramentum. Hoc facite, et dixit, accipite, hoc est corpus meum. Quasi Paulus: Cavete ne illud corpus indigne comedatis, dum corpus Christi est: indigne hoc comedetis, si pauperes confundatis, sique escam aliquam ante spiritualem et Dominicam coenam sumatis. Hoc facite in meam commemorationem. Suam memoriam nobis reliquit, quemadmodum si quis peregre proficiscens, aliquod pignus ei quem diligit derelinquat, ut quotiescunque illud viderit, possit ejus beneficia et amicitiam recordari, quoniam ille si perfecte dilexit, sine ingenti desiderio et fletu illud non potest videre. Hic est calix Novi Testamenti. Quia Vetus hoc per sanguinem brutorum animalium portendebatur. Ideo autem calix testamenti vocatur, quia testatus est, post paululum passionem [Col. 0151D] futuram, et nunc testificatur factam. In meo sanguine. Vetus et Novum per sanguinem dedicatur, quia sine morte firmum esse non potest testamentum, secundum Epistolam ad Hebraeos. Reus erit corporis et sanguinis Domini. Quasi illum occiderit, ut Judaei, qui tanti mysterii sacramentum pro vili despexerunt. Probet autem. Id est, mundet: nam si in linteum, vel in vas sordidum nemo illud mittere audet, quanto magis in cor pollutum? Non dijudicans corpus Domini. Id est non discernens ipsum a cibo communi. Ideo inter vos multi infirmi. Id est, dolore totius corporis. Et aegri. Id est, imbecilles quibusdam membris, ut caeci et claudi: erat igitur praesens correptio et nunc est, et multi talia patiuntur; [Col. 0152A] sed putamus consuetudinem esse potius quam culpam. Tribus sane causis infirmitates adveniunt corporales: aut ex tentatione, sicut Job et Tobiae; aut ex peccato, sicut Assa regi, qui dolore pedum aegrotans mortuus est, quem ei Dominus immisit, quia amicitiam Benadab regis Syriae habebat: aut ex aliqua intemperantia, ut Timotheo et his qui jubentur medicum honorare. Huic tantum causae humana potest succurrere medicina. Dum autem judicamur a Domino. Id est, per aliquam praesentem infirmitatem corripimur. Correptio paternae pietatis est, ut poeniteamus, ne cum infidelibus mundi damnemur. Judicem exspectare. Id est, usquequo sacrificium accipiatis. In judicium. Id est, in vindictam, Caetera vero. Id est, de ipsius mysterii sacramentis.


[Col. 0152B]
CAPUT XII.

De spiritualibus autem. Nunc de divisionibus gratiarum praedicit, et de volentibus novis loqui linguis. Ad simulacra muta. Hoc dicit ut cognoscant, qui ante misericordiam illius fuerunt, muta adorando idola: et ut sciant quanta munera illis per Spiritum sanctum collata sunt. Prout ducebamini. Id est, a magistris et aruspicibus et philosophis. Nemo in spiritu dicit anathema Jesu. Quia fortasse alii per spiritum diaboli dixerunt anathema Jesu, quasi dixisset, Si aliquis dixerit anathema Jesu, non spiritu Dei, sed spiritu diabolico loquitur. Anathema, perditio, detestatio interpretatur. Jesum tamen in spiritu Dei [non] loquitur, quandiu paganus est. Et nemo [Col. 0152C] potest dicere Dominum Jesum. Id est, corde, ore, opere. Mos est Scripturarum dicta pro factis ponere: ergo dicere, invocare est, vel credere Dominum Jesum, hoc est, ut ipse sit servus Domini Jesu, ac Dominus ejus Jesus. Nisi in Spiritu sancto. Id est in dono Spiritus sancti: Unde statim disserit, quibus et quot donis Jesum quisque fateatur, dicens; Divisiones autem gratiarum sunt: idem autem spiritus. Ne tot putarentur spiritus quot sunt dona. Gratiarum vocabulum spiritui gratis inspiranti omnia dona convenit. Et divisiones ministrationum sunt, idem autem Dominus. Dominus, qui servis suis diversas ministrationes et ecclesiastica officia largitur. Et divisiones operationum sunt, idem vero Deus, qui operatur omnia in omnibus. Id est, insignium virtutum [Col. 0152D] ac miraculorum Deo nomen competit, qui potentialiter haec per suos electissimos operatur. Haec itaque tria nomina, id est, spiritus, et Dominus, et Deus, Spiritui sancto conveniunt, qui gratis et non merito cuncta spirando ac servus ministrat et potentialiter quasi Deus perficit. Manifestatio spiritus. Unumquodque donum, per quod se manifestat. Ad utilitatem. Non ad inanem gloriam, ut vultis variis loqui linguis, sed ad utilitatem incredulorum et infidelium. Sermo sapientiae. Sapientia pertinet ad intellectum aeternorum. Scientia vero ad ea quae sensibus corporis exprimuntur. Gratia curationum. Ut quis curet aegros. Operatio virtutum. Opus virtutum est daemones ejicere vel mortuos suscitare. Alii discretio spirituum. [Col. 0153A] Ut quisque sciat quod spiritus suggerit aliquid agendum esse vel non. Alii interpretatio sermonum. Hoc est, ex alia in aliam linguam aut difficilium sermonum explanatio. Operatur unus atque idem spiritus. Potest unus esse, licet diversus, ut unus mihi illam rem heri donavit, vel ministravit, et unus hodie: nam talis locutio etiam de diversis personis potest convenienter intelligi, sed ne diversus spiritus aliqua successione temporis, vel sui mutatione intelligeretur, signanter ab Apostolo hoc additum est: Atque idem spiritus. Ne quia diversa sunt dona, diversus spiritus ac varius putaretur. Sed unus et idem semper sine ulla mutabilitate cum Patre et Filio manens prout vult, non ait, ut homines merentur, quia dona diversa et indignis tribuuntur, ut est [Col. 0153B] illud: Nonne in tuo nomine daemonia ejecimus (Matth. VII)? Et sicut alibi scriptum est: Spiritus ubi vult spirat (Joan. III). Sicut enim corpus unum est. Per comparationem corporis ostendit, non naturam membrorum, sed officia esse diversa, et neminem curare debere cujus sit officii, dum omnes eodem spiritu animentur. Et omnes unum spiritum potaverunt. Id est, doctrinam spiritus, quam Christus fluminibus aquae comparavit dicens: Qui credit in me, flumina de ventre ejus fluent aquae vivae (Joan. VII). Ita et Christus. Notandum quod tota Ecclesia cum suo capite Christus appellatur: nam ut corpus non est unum membrum, ita non potest totum corpus unum officium agere, hoc est, ut totum corpus vel videat, vel audiat, sed unumquodque membrum [Col. 0153C] suum officium habet. Si dixerit pes, quoniam non sum manus, non sum de corpore. Pes Ecclesiae dici solet, qui ad intercedendum egreditur; manus, ille qui operatur; os, ille qui docet vel qui loquitur linguis. Num ideo non est de corpore? Decebat enim non esse de corpore Ecclesiae, qui hanc, quam alii acceperant, gratiam non habebant. Si totum corpus oculus. Hoc est, si omnes doctores sunt. Ubi auditus? Id est, ubi sunt auditores? Si totum auditus. Si omnes sunt auditores. Ubi odoratus? Hoc est, quis erit boni odoris malive discretor? Nunc autem posuit Deus membra. Id est, in prima conditione hominis. Non potest oculus. Id est, vir theoricae vitae. Dicere manui. Homini actualis vitae. Ideo invicem indigemus, ut magis ac magis charitas confirmetur: nam [Col. 0153D] si unus omnia haberet, adversus caeteros inflaretur. Infirmiora membra. Venter et caetera intestina. Necessariora. Id est, dum vitam corporis custodiunt. Itaque membra quae spernitis in Ecclesia, majoris utilitatis approbantur; si in corpore sine manibus pedibusque vivitur, sine intestino omnino non vivitur. Abundantiorem circumdamus honorem. Dum cautius vestimentis et diligentius custodiuntur. Quae autem honesta sunt. Id est, quae per se pulchra sunt, ut caput et manus. Et cui deest. Id est, honestas. Abundantiorem honorem tribuit. Hoc est, minoribus Ecclesiae membris majora dona concedens, ut qui honore minor erat, gratia abundet. Si dixerit auris. Id est, sapiens auditor. Oculus. Doctor, quique futura [Col. 0154A] praevidet. Ut non sint schismata in corpore. Id est, ut pro invicem solliciti simus, dum altero indigeamus. Sive laetatur. Incolumitate. Congaudent omnia membra. Ut Sallustius ait: Corde laetante vultus floret. Vos autem estis corpus Christi. Nunc physicam similitudinem mystice explanat. Secundo prophetas. Novi Testamenti, ut fuit Achab et filii Philippi. Deinde virtutes. Facientes majora signa, ut mortuos suscitare. Gratias curationum. Ut leprosos mundare. Opitulationes. Id est, eleemosynae erga pauperes. Gubernationes. Ecclesiarum Dei. Nunquid omnes apostoli? Sicut nec totum corpus oculus est. Quod enim in singulis hominibus universa dona Spiritus sancti esse non possunt, non Spiritus sancti, sed hominis infimitati deputandum est. Aemulemini. Id [Col. 0154B] est imitemini Charismata meliora. Id est, dona meliora quam loqui linguis. Et adhuc excellentiorem viam vobis demonstro. Id est, charitatem, per quam pervenitur ad Deum.



CAPUT XIII.

Si linguis hominum loquar et angelorum. Id est, non solum omnium linguis, sed etiam si quae angelorum linguae. Et noverim mysteria omnia. Id est, notitiam omnium secretorum, hic et in futuro. Et omnem scientiam. Id est, Veteris et Novi Testamenti. Et si distribuero in cibos pauperum omnes facultates meas. Hoc est, si non propter Deum, sed propter gloriam humanam. Et tradidero corpus meum ita ut ardeam. Id est, in martyrium, si in ipso martyrio adversus fratrem retineam iram: contemnens eum [Col. 0154C] qui jussit nos malitiam proximi oblivisci, et in ipsa etiam morte praevaricator existens. Charitas patiens est. Quia multa mala aequanimiter tolerat. Benigna. Etiam inimicis. Charitas non aemulatur. Bona alterius. Non agit perperam. Id est, contra rationem, ut Gennadius dicit. Vel perperam, vitiose, corrupte. Non quaerit quae sua sunt. Non quaerit quod sibi tantum utile, sed quod multis. Non irritatur. Ad jurgia. Non cogitat malum. Non solum non facit, sed nec cogitat. Congaudet autem veritati. Quia ut sit diligens, caeterum per hoc quod rectum aliis conspicit, quasi de augmento proprii profectus hilarescit. Omnia suffert. Suffert injurias, satisfacienti credit. Omnia sperat. Ejus emendationem, et donec corrigatur patienter exspectat. Aliter, omnia sperat, id [Col. 0154D] est, praemia. Omnia credit. Promissa a Deo, ac retributa malis et bonis. Omnia sustinet. Id est, promissa. Charitas nunquam excidet, sive prophetiae evacuabuntur. Superveniente enim completione, cessabit prophetia, quia nihil futurum erit. Sive linguae cessabunt, quia tunc non necessariae erunt. Sive scientia destruetur. Id est, imperfecta et dubia. Cum essem parvulus, loquebar ut parvulus, sapiebam ut parvulus, cogitabam ut parvulus: Cum autem factus sum vir, evacuavi quae erant parvuli. Hic physice loquitur. Nam praesens tempus aetati parvuli comparat, futurum vero tempus viro perfecto. Videmus nunc per speculum. Nostrae scilicet mentis, vel divinae Scripturae. In aenigmate. Id est, obscuritate. Tunc autem [Col. 0155A] facie. Nostrae mentis. Ad faciem. Dei. Tunc autem cognoscam. Deum, et quae sunt Dei. In tantum cognosco, quantum potest de Deo mens humana cognoscere: nullus enim Deum, sicut est, scire potest. Item, tunc cognoscam, hoc est, sicut me perfecte Dominus novit. Ita tunc ego, in quantum creatura potest intellectualis, quae sunt divina cognoscam. Tunc cognoscam sicut et cognitus sum Non ait, In tantum cognoscam, quantum a Deo cognitus sum, sed, sicut et cognitus sum: et sicut non aequalitas, sed similitudo ostenditur. Tria haec. In praesentia tria haec, in futuro sola charitas permanebit. Majus est. Ergo quod semper erit, quam quod aliquando cessabit.



CAPUT XIV.
[Col. 0155B]

Aemulemini spiritualia. Id est, spiritualia dona vos quaerere non prohibeo, id est, etiam loqui linguis. Sed magis ut prophetetis exhortor. Id est, praedicetis. Ideo autem praedicatio prophetia dicitur; sicut enim prophetia in tribus temporibus continetur, ita et praedicatio in praesenti corrigit, et praeteritas passiones sanctorum in memoriam revocat, et de poenis praemiisque futuris terret ac solatur. Qui enim loquitur lingua. Id est, ignota qualibet lingua. Non hominibus loquitur. Dum non intelligunt, quia barbara est. Sed Deo. Qui intelligit, sive dum per hoc ipse magnificatur. Nemo enim audit. Id est, intelligit. Spiritu enim loquitur mysteria. Spirituali dono praeditus, vel suo spiritu loquitur. Loquitur aedificationem, exhortationem, consolationem. [Col. 0155C] Exposuit quot modis intelligenda sit prophetia. Quicunque ergo haec habet, propheta dicendus est. Aedificationem. Suadendo fidem. Exhortationem. Exempla sanctorum Patrum proponendo. Consolationem. Praemia coelestis regni promittendo. Seipsum aedificat. Dum solus ipse intelligit vel glorificatur. Ecclesiam aedificat. Dum multis proficit. Nisi interpretetur. Ex ignota lingua in aliquam notam. Major est enim qui prophetat quam qui loquitur. Lingua. Sicut profectu sic et merito major est. Nunc autem fratres si venero ad vos lingua loquens. Suo exemplo hortatur eos, illud non pro magno quaerere quod non prodest Ecclesiae. Quid vobis prodero, nisi vobis loquar, aut in revelatione, aut in [Col. 0155D] scientia, aut in prophetia, aut in doctrina? In revelatione. In allegorico sensu, cum aliquid ex futuris revelatur, sicut ipse Paulus dicit: Patres nostri sub nube fuerunt, quod significat baptismi sacramentum. Aut in scientia. Id est, tropologico vel morali sensu, ut omnis vir orans vel prophetans velato capite, deturpat caput suum. Aut in prophetia. Id est, anagogico sensu, ut est illud: Nolumus autem vos ignorare, fratres, de dormientibus, ubi futuram corporum resurrectionem prophetat. Aut in doctrina. Id est, in historia secundum litteram, ut est, In hoc enim vixit Christus, et mortuus est, et resurrexit, ut viventium et mortuorum dominetur, ubi nuda historia docetur. Eritis enim in aera loquentes. Hoc est, si etiam tam multa loquamini, ut genera sunt linguarum, [Col. 0156A] quid proderit? cum omnia in aera solvantur, et nulli proficiant, et nihil eorum sine voce est: proprium est enim uniuscujusque linguae habere vocem. Ero cui loquar barbarus. Omnis enim sermo qui non intelligitur barbarus judicatur. Et ideo qui loquitur lingua. Id est, ignota. Oret ut interpretetur. Oratio hoc loco oris elocutio intelligitur. Sic ergo loquatur, ut grammatica verba quae dicturus sit intelligantur, vel oret ut illi interpretandi gratia donetur. Nam si orem lingua. Mihi ignota. Nunc divertit sermonem ad seipsum: Si enim sine fructu est. Mens in ipso homine, si absente mente et intellectu spiritus oret, quanto magis quae ignorantur ab auditoribus dici non prodest? Mens autem mea sine fructu est. Dum non intelligo quod loquor: est autem [Col. 0156B] spiritus vis quaedam animae mente inferior, ubi corporalium rerum similitudines exprimuntur. Orabo spiritu. Oratio hoc loco oris narratio intelligitur. Ergo orabo spiritu, hoc est, ignota lingua in spiritu meo expressa eloquar. Orabo et mente. Id est, intellectu mentis meae aliis praedicabo: qui enim interpretatur, necesse est ut ipse prius intelligat quod aliis dicturus est. Non ergo sufficit ut quis solo spiritu aliena lingua loquatur, nisi mens et intellectus accesserit, quatenus ipse cognoscat quid loquatur, aut aliis interpretando patefaciat. Caeterum si bene dixeris spiritu. Id est, sine interpretatione, quatenus aliis clarescat quod loqueris. Quis supplet locum idiotae? Quod ipse diceret idiotae, id est, nuper baptizati, et qui nullam praeter propriam intelligit linguam, [Col. 0156C] quod proprium est auditoribus. Quomodo dicet Amen. Hoc est, quomodo tuae benedictioni perhibebit testimonium, vel consensum, cum ignoret ipsius linguae qualitatem? Nam tu quidem bene gratias agis. Quod superius dixerat, si benedixeris spiritu, hoc ipsum exponit: nam benedicere spiritu, est gratias agere, licet ignota idiotis lingua. Gratias ago Deo, quod omnium vestrum linguis loquor. Hoc ideo dicit, ne putarent quod ipse linguas ignoraret, et propterea linguas condemnaret. Sed in Ecclesia volo sensu meo quinque verba loqui. Mavult pauca verba lucida sensu recto loqui, quam innumerabilia obscura et incognita, quae auditores non aedificant: quia meliora sunt pauca verba quae [Col. 0156D] prosunt, quam multa quae non prosunt. Nolite pueri effici sensibus. Ac si diceret: Puerilis est variarum linguarum cupiditas, in qua sola delectatio est, non utilitas, nisi accedat interpretatio. Aut nolite pueri effici sensibus, sed scire debetis quare datae sunt linguae. In lege scriptum (lsai. XXVIII). Legem vocat prophetiam Isaiae. Quoniam in aliis linguis. Ideo hoc dicit ut ostendat quod in isto tempore linguis aliis non indigetur, dum multi fideles sunt, et unaquaeque lingua doctorem habet ex se. Nam linguae in principio ideo datae sunt, ut infideles crederent ipsarum admiratione, atque sua lingua docerentur. Unde sequitur: Itaque linguae in signum sunt non fidelibus. Hic ergo ostenditur crescente fide signa cessare, quando infidelium causa danda esse [Col. 0157A] praedicantur. Prophetiae. Id est praedicationes. Non infidelibus. Qui adhuc non recipiunt. Sed fidelibus. Dum recipiunt et credunt. Nonne dicent quod insanitis? Sicut Judaei Apostolis dixerunt: Nonne musto repleti sunt isti (Act. II)? Occulta cordis ejus. Quoniam ejus conscientia per doctrinam pulsatur. Manifesta fiunt. Sibi ipsi in sua conscientia, aut aliis pure confitendo. Quid ergo est, fratres. Id est, quid ergo faciendum, vel quid diffinimus esse tenendum? Psalmum habet. Id est, intellectum psalmi, vel nihil habet nisi cantare psalmum. Doctrinam habet. Historica gesta narrans, vel sermone quotidiano mores corrigit. Apocalypsin habet. Revelationem mysteriorum, aut si aliqua visio illi reveletur. Interpretationem habet. Ea quae obscura sunt dilucidans. Linguam [Col. 0157B] habet. Id est, variis loquens linguis. Et unus interpretetur. Unus quilibet ex ipsis tribus. Sibi autem loquatur. Id est, in sua conscientia. Et Deo. Qui scit. Quod si alii revelatum fuerit. Si sentit sedens plus quam ille qui praedicat. Ut omnes discant. Tacendo Et omnes exhortentur. Praedicando. Et spiritus prophetarum prophetis subjectus est. Quia spiritualis gratia, qui suis [quae fuit] in prophetis, subjecta est nobis apostolis, et apostolicis viris, ac praedicatoribus. Sive, spiritus humilitatis et charitatis, qui est in prophetis, id est, praedicatoribus, debet subjectus esse aliis prophetis, id est, praedicatoribus, et idcirco alterutrum sibi invicem cedant: ut uno loquente prior taceat, quia Deus qui in ipsis est, non est dissensionis, sed pacis. Itaque per haec omnia hortatur eos [Col. 0157C] ad concordiam, ne magnitudine donorum et sapientiae nascantur discordiae. An a vobis Verbum Dei processit? Nunquid a vobis doctrina Christi initium sumpsit? Aut in solos vos devenit? Id est, ut neminem vos sinatis praedicare? Propheta. Id est, praedicator. Aut spiritualis. Id est, linguis loquens. Si quis autem ignorat, ignorabitur. Ex hoc probatis verum esse prophetam, si ista cognoverit. Si quis autem ignorat haec, ignorabitur, et a nobis et a Deo, licente eis qui se in ejus nomine prophetasse dicent: Nescio vos (Matth. V). Omnia vestra honeste. Nihil perverso ordine, aut per contentionem, aut inanem gloriam faciatis. Mulieres taceant. Supra dixit. Prophetae duo aut tres dijudicent: scilicet ne putarentur feminae in hoc concludi, ideo subjungit et [Col. 0157D] dicit: mulieres taceant. Sicut et lex dicit ut in Genesi: Sub viri potestate eris, et erit reversio tua ad virum tuum, et ipse tui dominabitur (Gen. III). Turpe est enim mulieres in ecclesia loqui. Alibi autem concedit eas docere suam prudentiam et castitatem, sed hoc privatim.



CAPUT XV.

Notum autem vobis facio. Nunc de resurrectione incipit disserere, quam quidam Corinthiorum negabant. Quod et accepi. Per revelationem. Secundum Scripturas. Prophetias, ut: Traditus est propter iniquitates nostras (Isai. XI). Et quia sepultus. Ut est illud, Et erit sepulcrum ejus gloriosum. Et quia surrexit tertia die. Sicut in Osee: Vivificabit nos in [Col. 0158A] biduo, die tertia resurgens (Ose. XVI). Plus quingentis fratribus. Hoc quidem factum esse credimus, licet in Evangelio non sit scriptum. Deinde Jacobo. Alphaei filio, qui se testatus est a coena Domini non comesurum panem, usquequo videret Christum resurgentem: sicut in Evangelio secundum Hebraeos legitur. Tanquam abortivo. Id est, de cujus vita desperabatur. Visus est et mihi. In via, vel in templo Hierusalem. Hoc ideo dicit, ne putarent eum audita potius quam visa narrare. Vacua non fuit. Id est, sine fructu et multorum utilitate, sicut in illo qui abscondit talentum in terra. Sed plus illis omnibus laboravi. Hoc est, quod neque cessaverit ab Evangelio praedicando, neque tamen ab Evangelio vitam suam sustentaverit. Obtinui. Id est, apostolatum. Sicut [Col. 0158B] praedicavimus. Id est, quod Christus resurrexit, et omnes per illum resurgent. Si autem resurrectio mortuorum non est, neque Christus resurrexit. Alterum ab altero pendet: aut utrumque negare, aut utrumque confiteri necesse est. Si vero caput resurrexit, quomodo membra non resurgent? Neque Christus resurrexit. Cum ipse mortuus est secundum carnem. Adhuc enim estis in peccatis vestris. Quia non justos vos efficit resurrectio Christi, de qua Paulus dicit: Resurrexit propter justificationom nostram (Rom. IV). Item estis enim adhuc in peccatis vestris, quia si mentitus est post triduum resurrecturum, mentitus est se etiam peccata dimittere, quod absit. Et qui dormierunt in Christo. Id est, qui in Christo mortui sunt: sine causa enim hanc vitam perdiderunt, [Col. 0158C] si vitam aeternam non habebunt. Miserabiliores sumus omnibus hominibus. Si in hac vita tantum sperantes sumus, nulla praemia sperantes vitae futurae. Nunc autem Christus resurrexit, a mortuis. Id est, quod nullus Christianus dubitat. Primitiae dormientium. Quia prius in incorruptione surrexit; si ergo caput resurrexit, necesse est etiam ut et membra caetera subsequantur. Sicut enim in Adam omnes moriuntur. Quia sicut ille morientium forma est, ita et iste resurgentium. In suo ordine. In suo scilicet honore, vel ordine, tempore servato, quia primitiae Christus. Deinde hi qui sunt Christi. In quo tacetur de resurrectione mortuorum iniquorum, quia non ad gloriosam vitam resurgent. Deinde finis. Mundi ac mundanae conversationis. Cum tradiderit. Cum quasi [Col. 0158D] laborem et opus suum. Regnum. Id est, Ecclesiae Deo assignaverit, et in illius contemplationem perduxerit. Deo Patri. Deo Christo secundum humanitatem, et Patri secundum deitatem. Traditio regni nostra est perfectio, cum etiam ex integro filii esse meruerimus, ut Joannes: Videbimus, inquit, eum (Joan. V). Regnum Dei naturaliter quidem per omnia est, sed tunc proprie regnare dicitur, cum illi homines fuerint voluntate subjecti, sicut regnum diabolicum, cum illi se homines sponte subjecerint. Cum evacuerit omnem principatum. Nam evacuatis peccatis, evacuabuntur a nobis omnes contrariae potestates. Omnem principatum. Id est, ab eo qui nobis sequentibus principatur. Et potestatem. Qua [Col. 0159A] nos eorum dominatui subjecti sumus. Et virtutem. Qua nos vicerunt: virtus enim eorum nostra peccata sunt. Oportet enim illum regnare. Istud de homine dictum non negamus, de eo qui passus est crucem, qui postea sedere jubetur a dextris. Quid sibi vult hoc quod ait: Oportet enim illum regnare donec ponat omnes inimicos sub pedibus ejus? Nunquid tam diu regnaturus est Dominus, donec incipiant inimici sub pedibus ejus esse, et postquam illi sub pedibus fuerint, regnare desistet? cum utique tunc magis regnare incipiat. Donec ponat omnes inimicos sub pedibus. Id est, aut voluntate, aut necessitate subjectos. Sub pedibus ejus. Aut sub Christi humanitate, aut sub apostolis, quibus mundum peragravit. Destruetur mors. Id est, diabolus, qui auctor est mortis, [Col. 0159B] sive mors corporis destruetur sorbente immortalitate: potest hic excludi haereticus, ne ipsum patrem subjiciendum Christo dici putaret. Tunc et ipse subjectus erit illi, qui subjecit sibi omnia. Hoc dicit pro parte humanitatis, vel pro membris Ecclesiae. Aliter, subjectio non semper ad diminutionem honoris pertinet, sed etiam ad charitatis officium, maxime cum et spiritus prophetarum prophetis dicatur esse subjectus, ut non sit Deus dissensionis, sed pacis, cum et ipse Dominus Joseph et Mariae scribatur fuisse subjectus. Ut sit Deus omnia in omnibus. Salus, vita, victus, et copia, gloria, et honor, et pax, et omnia bona. Alioquin quid facient qui baptizantur pro mortuis? Quicunque in Christo baptizati sumus, in morte ipsius baptizati sumus, id est, ut jam quasi [Col. 0159C] commortui cum illo simus, quid ergo prodest nobis mundo mori, si hunc contemptum voluptatum vita non sequitur aeterna? Aliter, pro mortuis, id est, operibus quae generant mortem. Ut quid periclitemur? Si nihil esset in futuro, nonne eramus stultiut tantas tribulationes pro aliis pateremur? Quotidie morior pro vestra gloria [a 1Kb] . Id est, causa vestrae gloriae: semper enim sum paratus, et quotidie me exspecto pro vestra gloria moriturum. Per non semper significatio juramenti est: nam si dicam, Per puerum misi, non statim per puerum jurasse putabor. Quam habeo in Christo. Bonus enim doctor particeps est gloriae discipulorum. Si secundum hominem. Hoc est, si nihil remunerationis a Deo pro hoc certamine spero. Quare pugnavi Ephesi contra bestias? Id [Col. 0159D] est, haereticos, et saevos homines. An ut hominibus placerem? Manducemus. Increpat exemplo prophetae Isa. XXII), gulae deditos desperatione futurorum. Nolite seduci. Id est, ab his qui talia dicunt. Corrumpunt bonos mores colloquia prava. Hieronymus in expositione Epistolae ad Titum dicit: Ad Corinthios quoque de Menandri [b 1Kb] comoedia versum sumpsit iambicum: Corrumpunt mores bonos. Mos est apostolis de mundana sapientia accipere testimonia, et si non ad auctoritatem, tamen aedificationem, ut illud Virgilii in Actibus apostolorum: Ipsius enim genus sumus. Sobrii estote. Non seducat vos ignorantia resurrectionem [Col. 0160A] negantium. Ignorantiam Dei. Id est, putantes Deum non posse suscitare. Sed dicet aliquis. lpse sibi ex contradicentium persona proponit. Quomodo resurgent mortui? Id est, dum corpora in pulverem redeunt. Quali autem corpore redeunt? Hoc est, utrum ut sepeliantur, sic resurgunt? verbi gratia: Si caecus et leprosus sepelitur, utrum idem caecus et leprosus resurget? Atque his duabus interrogationibus statim respondet, dicens. Insipiens tu. Quia non attendis quid quotidie coram tuis oculis geritur. Quod seminas non vivificatur nisi prius moriatur, et quod seminas? non corpus. Ad illud respondet quod praemisit: quali autem corpore veniunt? Non corpus quod futurum est. Ac si diceret, Non spicam seminas in terram, sed granum et sicut cum grano secundior [Col. 0160B] cum granis resurget arista, ita et incorruptibile corpus in gloriae resurget augmento. Deus autem dat illi corpus. Id est, ab initio disposuit ut omnia semina cum putruerint, in amplius reformentur. Proprium corpus. Non alienum, sed secundum genus suum proprium: ut pote triticum de tritico, hordeum ex hordeo, sic homines sua propria corpora recipient, non aliena. Non omnis caro eadem caro. Tota comparationis hujus diversitas ad hoc valet, ut credas unum genus facile reparare posse, qui tanta fecit ex nihilo, sive tantam meritorum ostendit esse distantiam justorum a peccatoribus, quantum distant coelestia a terrestribus: et ipsorum inter se justorum in tantum distare fulgorem ostendit quantum differunt luminaria a luminaribus. Corpora coelestia. [Col. 0160C] Ut sol et luna, ita et resurrectio mortuorum, non omnium, sed tantummodo sanctorum. Seminatur in contumelia. Quid tam ignobile, ut cadaver? Seminatur in infirmitate. Id est, doloris et mortis. Surget in virtute. Sanitatis et immortalitatis. Seminatur corpus animale. In corporibus resurgentium tanta felicitas erit, propter quod et spiritualia dicta sunt, cum procul dubio corpora sint futura, non spiritus. Sed sicut nunc corpus animale dicitur, quod tamen corpus anima non est, ita tunc corpus spirituale erit, corpus tamen non spiritus erit. Proinde quantum attinet ad corruptionem, quae non aggravat animam et vitam, quibus caro adversus spiritum concupiscit, tunc non erit caro, sed corpus, [Col. 0160D] quia coelestia corpora perhibentur, propter quod dictum est: Caro et sanguis regnum Dei non possidebunt. Et tanquam exponens quid dixerit, neque corruptio incorruptionem possidebit, et quod prius regnum Dei, hoc posterius incorruptionem; quantum autem attinet ad substantiam, etiam tunc caro erit. Idem in libro de generibus visionum: Corpus quod futurum est in resurrectione mortuorum, spirituale appellat Apostolus, ubi ait: Seminatur corpus animale, surget corpus spirituale, eo quod miris modis ad omnem felicitatem et incorruptionem spiritui subdatur, et sine ulla indigentia corporalium alimentorum solo vivificetur spiritu: non quod incorpoream [Col. 0161A] substantiam sit habiturum, neque enim et hoc corpus quod nunc habemus animae habet substantiam. Sicut scriptum est. Id est, in Genesi (Cap. I). Et factus est homo in animam viventem. In spiritum vivificantem. Norissimus Adam in spiritum vivificantem. Non prius, sed quod spirituale est: sicut prior est terrenus Adam, et posterior coelestis, ita prius animale, posterius spirituale corpus accipimus. De coelo coelestis. Non quod corpus de coelo attulerit, sed quod conceptus sit de Spiritu sancto. Sicut portavimus imaginem terreni. Peccator imaginem Adae, portat justus vero imaginem Christi. Ergo sicut portavimus veterem hominem ante baptismum, ita et post baptismum portemus novum. Caro et sanguis regnum Dei non possidebunt. Id est, vitia et opera [Col. 0161B] carnalia, quae postea nomine corruptionis appellat: frequenter enim Scriptura carnem pro operibus carnis nominat, ut alibi: Vos autem non estis in carne, sed in spiritu. Sed non omnes immutabimur. In gloriam et vitam aeternam: quia de morte in mortem transire non est immutatio: nam gehennalis poena mors secunda est, ideo peccatoribus immutatio non deputatur. Et in ictu oculi. Per ictum oculi nimiam brevitatem vult significare momenti, ut quanta sit potentia ex resurrectione cognoscas. In novissima tuba. Id est, voce archangelica, ut Media nocte clamor factus est (Matth. XXV). Et mortui resurgent incorrupti. Id est, quia mortem carnis ultra non habebunt, aut cum integritate membrorum suorum resurgent. Oportet enim. Id est, necesse est [Col. 0161C] fieri, quod Deus promisit. Absorpta est mors. Hoc in Osee prophetia scriptum est. Ubi est mors. Jam vivemus, jam non moriemur in illo qui pro nobis mortuus est et resurrexit. Aculeus autem mortis peccatum. Stimulus vel sagitta mortis peccatum est, per quod animae jugulantur. Virtus vero peccati lex. Dum fortius et violentius fit peccatum per scientiam [Col. 0162A] commissum. Victoriam. Vel peccati contra legem commissi, vel illam qua mors absorbebitur in victoria. Stabiles. Id est, in fide resurrectionis permanentes. Abundantes in opere Domini. Id est, ne sit fides vestra mortua. Non est inanis. Propter spem resurrectionis.



CAPUT XVI.

Nam de collectis, quae fiunt in sanctos. Nunc incipit de sumptibus qui, per singulas ecclesias collecti, in Hierosolymam sanctis pauperibus mittebantur. Per unam sabbati. Una sabbati, Dominica dies est, ut Dominica die semper paulatim congregarentur per tempus, ne plus gravarentur: ideo autem in Dominico hoc permissum est, quia non opus est servile eleemosynam congregare. Gratiam. [Col. 0162B] Eleemosynam, quia gratis datur. Quod si dignum fuerit. Ut eos ad largiorem provocaret collationem, infert: Quod si dignum fuerit, ut ego eam, mecum ibunt. Id est, si talis fuerit oblatio vestra, quae mea quoque mereatur prosecutione deferri. Ostium enim mihi, etc. Hoc est, aditus praedicandi, fideique ipsorum. Per Epistolas hos mitto. Ad commendandos eos in Hierusalem. Cum fratribus. Id est, mecum exspectantibus, sive commeantibus. Vigilate. Oculis scilicet mentis, ad astutias diaboli praecavendas. Subjecti sitis ejusmodi. Id est, ut consilium eorum vos regat. Laboranti. In ministerio praedicationis. Quod vobis deerat. Id est, quod mihi a vobis deerat de necessariis, ipsi suppleverunt. Maranatha. Syrum [Col. 0162C] est, et interpretatur, Deus noster venit, quasi ergo aperte Apostolus diceret: Qui non amat Dominum, sit perditio, id est, pereat in adventu Domini. Charitas mea. Id est, ut quomodo ego vos diligo, ita et vos invicem diligatis. In Christo Jesu. Id est, non secundum saeculi charitatem. Amen. Confirmatio benedictionis.



III. IN EPISTOLAM II AD CORINTHIOS.


[Col. 0162D]
CAPUT PRIMUM

Paulus Apostolus Jesu Christi per voluntatem Dei. Non hominum voluntate. Simul et ostendit, non sine Patris voluntate se missum a Christo, ut: Nemo venit ad me, nisi Pater traxerit eum. Ecclesiae Dei. Signanter dixit Dei, quia est Ecclesia quae non est Dei, id est, haereticorum et malignantium. Pater misericordiarum. Id est, a quo est omnis misericordia. Multas dicit autem misericordias, quia multae sunt humanae miseriae. Sed requirendum quare de misericordia et consolatione in primis dicit, quia de misericordia et consolatione eorum hanc Epistolam scripsit. Totius consolationis. Perfectae consolationis: nam homo ex parte consolatur. Ut possimus et ipsi. Propterea consolamur et liberamur, ut et nos alios [Col. 0162D] consolari et de tristitia liberare possimus. Aut ita formam dat nobis alios consolandi. Per exhortationem. Qua ipsi a Domino consolamur: agnoscimus quod Deus timentium se neminem derelinquat, et multo magis in futuro remuneret, quando nos in praesenti etiam non deserit. Abundat etiam consolatio nostra. Ut: Dominus mortificat et vivificat. Ut Petrus de carcere liberatus, ut ipse Paulus in visione Domini voce confirmatus in templo. Pro vestra exhortatione. Quia vos ad salutem hortamur: sive ut nobis exemplum tolerantiae praebeamus. Sive exhortamur. Ideo liberamur, ut ipsa re confirmemini non pertimescere tribulationes, sive ut vos hortemur patienter ferre illa, quae et praesentem consolationem obtinent et futuram. Non enim volumus ignorare vos. Suas [Col. 0163A] passiones narrat, ut illi se ad illarum comparationem parva pati cognoscant. Onerati sumus. Ipso pondere passionum. Supra vires. Nisi Dominus adjuvasset. Ut taederet nos etiam vivere. Id est, ut mori omni desiderio cuperemus. Responsum mortis habuimus, etc. Id est, ipsa mors docuit nos omne humanum auxilium defecisse, et ab illo sperandum esse remedium cui etiam suscitare possibilie est. Aliter, mortem quasi ante oculos habere se dicit, denique eripi de ipsa pressura, resuscitatum se asserit: aut certe minantibus eis mortem, responsum mortis habuerunt. Et adhuc eripiet. Scit se multa passurum, qui sperat se etiam liberandum. Adjuvantibus etiam vobis per orationem. Multum valet oratio Ecclesiae, quae etiam Petrum de carcere liberavit. Ut ex multarum personis facierum, [Col. 0163B] ejus quod in nobis est donationis per multos pro nobis gratiae referantur. Hoc dicit sensus; ut ex multorum conventu pro eo quod vobis donamur, Domino gratiae referantur. Aliter per multos, qui sunt ejus donationis et gratiae participes, quae in nobis est. Nam gloria nostra haec est. Ideo in ipsis passionibus gloriamur, quia conscientia nostra minime nos reprehendit, quod nec temporalis gloriae, vel lucri causa docere videamur. In simplicitate. Non aliud ore dicentes, et aliud corde retinentes. Abundantius autem ad vos. Id est, dum necessaria ab aliis accipimus, a vobis autem nihil. Non enim alia scripsimus. In hoc apparet quia non in carnali sapientia, sed in simplicitate et sinceritate et gratia Dei praedicavi vobis, dum non aliud legistis in Scriptura sacra; qui enim [Col. 0163C] habet carnalem sapientiam commutat quod verum est, causa placendi hominibus et cupiditatis. Ex parte. Quod quaedam pars ex vobis intelligit nostram doctrinam et simplicitatem, sive quod etiam nunc multi vestrum integre et perfecte non sapiunt, sed ex parte. Gloria vestra sumus. Sic gloriantur discipuli de bono magistro, quomodo et magister in bonis discipulis gloriatur. Unde Salomon dicit: Gloria senum filii filiorum, et gloria filiorum patres eorum. In die Domini. Quando et veri magistri et boni discipuli probabuntur. Et hac confidentia. Quia gloria vestra sumus. Ut secundam gratiam haberetis. Quia priorem in priore meo habuistis adventu, sive ut secundam gratiam praesentiae meae post litteras habeatis, aut gratiae poenitentiam post baptismum. [Col. 0163D] Nunquid levitate usus sum? Quia promissum non impleverat, ne levitatis putaretur excusat. Aut quae cogito secundum carnem cogito? Secundum carnalem scilicet voluntatem: carnale est enim nulla majore causa existente, non facere quod promittitur, sicut multi carnales homines facere solent. Ut sit apud me est et non. Quia qui secundum carnem cogitat, fit apud illum est et non, id est, verum et mendacium. Carnalis enim cum aliquid proponit, si ei aliud aliquid supervenerit quod magis commodis earnis proderit, suo proposito non constringitur: non sic qui spiritualiter cogitat. Est autem et non dicitur, quando quod spondendo promittitur, non implendo denegatur. Dei enim Filius. Ac si diceret: [Col. 0164A] ab illo discimus ut non mentiamur; sicut enim ille non mentitur, sic nos membra ejus. Non fuit in illo est et non. Si in Christo non fuit est et non, quare cum promisisset se ire ad centurionis puerum, non perrexit? sed adfuit spirituali gratia, qui non adfuit corporali praesentia: quod etiam de Paulo similiter dicere possumus. Sed est in illo fuit. Hoc est, incommutabilis veritas. Sicut illud Moysi: qui est, misit me. Ille enim vere est, qui semper idem est. Quotquot enim promissiones. . . . . in illo est. Quia per illum impletae sunt. Ideo et per illum. Christum: nam per ipsum incarnatum omnes figurationes legis, et promissiones Dei verae sunt et impletae. Amen. Verum, vel est amen, id est, veritatis impletio. Ad gloriam. Per nos. Omnis veritas [Col. 0164B] promissionis Patris in Christo est, quae per nos ad Dei gloriam praedicatur. Qui confirmat nos. Ac si diceret: Non possumus ire ad vos et praedicare vobis, nisi quando Dominus voluerit. Et ideo non levitate usus sum non veniendo ad vos. Et qui unxit. Spiritu sancto. Et qui signavit. Signo crucis in fronte: illud autem signatur, quod aliquid intrinsecus continet pretiosum; unde subjungit: Et dedit pignus Spiritus in cordibus nostris. Ego autem testem Deum invoco. Reddit causam non impleti promissi, hoc est, non suae levitati, sed illorum infirmitati asserit deputandum. Parcens vobis. Ne in vobis acrius vindicarem. Non veni ultra. A Macedonia, in qua scripsit hanc Epistolam. Et sic disponendo, non veni Corinthum ultra. Ergo ire distulit, ut tunc iret [Col. 0164C] quando emendatiores essent. Nam fide statis. Ideo non dominamur vestrae fidei, sed adjutores tantum sumus.



CAPUT II.

Si enim ego contristo vos. Duriter increpando vos. Sed propterea hoc facio, ut possim gaudere de vobis. Et quis est qui me laetificet? Nullus est, nisi quos contristo: et tunc me laetum facietis, si emendaveritis ea pro quibus contristo vos. Nisi qui contristatur ex me? Si enim contristatur, intelligit se peccasse; sic aeger qui dolorem sentit potest percipere sanitatem, et ad medici laetitiam pertinere. Tristitiam. Non emendandi vos. Super tristitiam. Meae pressurae in Asia. Confidens. Confido quod me taliter diligitis, ut meum gaudium vestrum esse ducatis. Per multas lacrymas. Flens vestra peccata. Si quis [Col. 0164D] contristavit. Filius, qui thorum patris polluit. Nonne contristavit. In quantum ipse tristis poenituit. Sed ex parte. Ex ea sola parte qua sibi nocuit, non ea qua tristificus poenituit. Ut non onerem omnes. Ideo scribo vobis cum recipi, ut non oneremini, et multum contristemini, si per durissimam increpationem de salute sua desperavit. Sufficit. Cum poenituit. Ne forte abundantiore tristitia. Hoc est, ne forte per dispensationem indulgentiae. Absorbeatur. Gurgite vitiorum, et a diabolo persuasus, ad infidelitatis et blasphemiae majora praecipitia deducatur. Ad hoc enim scripsi. Hanc secundam Epistolam. Ut cognoscam experimentum. Id est, ut videam si quomodo Deo obedistis in vindicando, ita obediatis indulgendo. Propter [Col. 0165A] vos. Id est, ne vos gravemini vel contristemini. In persona Christi. Quia vice fungimur Christi, vel in persona Christi, qui dixit: Quodcunque solveritis super terram, erit solutum et in coelis. Ut cum circumveniamur a Satana. Per nimiam increpationem, ut peccatores desperent. Nec enim versutiae ejus ignorantur. Astutia diaboli est ut sub specie justitiae fallat incautos, id est, vertendo bonum in malum, hoc est, poenitentiam in desperationem. Cum autem venissem Troadem. Modo illis vult probare, quanto amplius eos diligat, quorum causa tantum sollicitus est, ut cum illi omnia prospera sint, nullam requiem habuerit, quia Titum quem ad eos visendos miserat, non invenit, timens scilicet quod eos minime correxisset, quia nondum ei quidquam renuntiaverat Titus. [Col. 0165B] Ostium. Opportunitas praedicandae fidei, quia Deus corda eorum aperuit. Eo quod non invenerim Titum. Id est, quod non redisset ad me, quatenus me de vobis faceret certiorem. Sed valedicens eis. Quamvis habuerim occasionem praedicandi in Macedonia, per quam a vobis Titus erat utique rediturus: vicinior est enim Macedonia Achaiae quam Troadi. Denique dum ibi esset, Titum postea advenisse dicit. Triumphat nos. Hoc est, triumphare nos facit de tribulationibus per Christum, sive in nobis ipse triumphat, quod alii credunt in virtute Christi. Et odorem notitiae suae. Sicut sentitur antequam videatur illud, cujus odor est, sic odor notitiae Dei antequam Deus ipse videatur, per praedicationem apostolorum sentitur, ut est illud: In odorem unguentorum tuorum [Col. 0165C] currimus. Odor autem dicitur, quia primo credentes aliquid tanquam per modicum odorem sentire volebant. Odor bonus. Bona fama est. Per Christianos vero qui male vivunt, nomen Domini blasphematur, super bonos laudatur. Odor mortis. Id est, animae, vel corporis. In mortem. Ut Petrus Ananiam et Saphiram multavit. Odor vitae in vitam. Id est, corporis et animae, sicut umbra Petri sanabat infirmos. Aliter: Amasti bene agentem, unxisti bono odore: invides et detrahis bene agenti, mortuus es bono odore. Et ad haec quis idoneus? Id est, ad haec ministranda et facienda quis potest tam idoneus esse quam nos qui ad hoc sumus electi? Adulterantes verbum Dei. Pseudoapostolos tangit, humanum sensum divinae praedicationi miscentes, ut est: Caupones [Col. 0165D] tui miscent aquam vino. Sicut ex Deo. Hoc est, ex Deo processit doctrina quam scimus, ipso praesente, in persona loqui Christi, id est, sicut ipse praedicavit?



CAPUT III.

Incipimus iterum nos ipsos commendare? Non ut commendemus nos vobis, ista docendo laudare nos volumus, sed haec ne ab aliis seducamini cogimur memorare. Commendatitiis epistolis. Quos non commendat gratia virtutum, illos digne commendant epistolae amicorum. Epistola nostra vos estis. Ut alibi: nam signaculum apostolatus mei vos estis (I Cor. IX). Inscripta cordibus nostris. Id est, in nostro amore conclusa, et in spiritu vinculo charitatis expressa. [Col. 0166A] Epistola Christi. Id est, imago Christi per nos informata, ut sicut portavimus imaginem terreni, ita et portemus imaginem coelestis. Ministrata a nobis. Per praedicationem. Non atramento. Sicut commendatitiae epistolae. Sed in tabulis cordis. Ut: Auferam a vobis cor lapideum, et dabo vobis cor carneum (Ezech. XI). Fiduciam autem talem. Hoc est, quia quia novimus vos per nos credidisse, vel quia nos non humana epistola, sed gratia Dei commendat. Sed sufficientia nostra. Id est, doctrina, quae nobis a Deo donata est. Novi Testamenti. Evangelii. Non litterae. Id est, legis. Sed spiritus. Id est, gratiae ministrantes? Littera enim occidit. Quomodo ergo alibi dicit legem esse spiritualem? Sed spiritualibus spiritualis est. Caeterum peccatores occidit, ut, quicunque [Col. 0166B] hoc vel illud commiserit, morte moriatur: gratia vero impium convertentem justificat. Quod si ministratio mortis. Lex quae mortificat peccatores. Caeterum ipse eam et sanctam, et justam, et bonam alibi appellat. Ita ut non possent filii Israel. Significat quia postea futurum Christum videre non potuissent. Quae evacuatur. Quia gloria legis per gloriam Evangelii evacuatur, sed ita evacuatur, ut perficiat sicut infantiam ipse dixit evacuari in viri perfecti aetatem, semen quippe evacuatur in fructum. Ministratio spiritus. Id est, praedicatio spiritualis legis. In gloriam nostram. Scilicet quandoque futuram, quae, ut perfecta, non poterit evacuari. Si enim ex ministerio damnationis. Exposuit quod superius dixerat, litteram occidere, ministrationem esse mortis, [Col. 0166C] scilicet damnando peccatores. Ministerium justitiae. Quod ministrat justitiam dimittendo peccata. Nam nec glorificatum est, quod claruit in hac parte. In comparatione evangelicae gloriae umbratur gloria legis, sicut orto sole obtunditur lunae lumen, cum tamen suo tempore magnum habeat fulgorem. Si enim quod evacuatur. Hoc est, Vetus Testamentum. Evacuatur autem in neomeniis et sabbatis, et talibus observationibus. Quod manet. Id est, Novum Testamentum, quod est initium vitae aeternae. Habentes igitur talem spem. Futurae gloriae: quia spe salvi facti sumus. Et non sicut Moyses. Id est, non ita agimus: quia omnes jam Christiani vident gloriam Christi, sancto Spiritu revelante, licet ex parte, quia non est nunc velamen super faciem Christi. Usque [Col. 0166D] in finem ejus. Videlicet vitae ejus; ita et lex non intelligitur usque in finem, id est, usque dum Christus credatur. Quod evacuatur. Quod velamen nunc evacuatur in Christo. Idipsum velamen. Scilicet infidelitatis, cujus figuram ille gestabat in facie. Quod non revelatur. Dum non credunt in Christum. Velamen. Ignorantiae et infidelitatis. Conversus fuerit. Judaeus infidelis. Dominus autem spiritus est. Nihil ergo per obscurum velatum, sed sensus spiritualis apparet. Ubi autem spiritus, ibi libertas. Liber est spiritus, et idcirco non potest velamen accipere, cum magis omnia ipse revelet. Qui ergo spiritum Dei habet, omnia illi nuda sunt et aperta, quia spiritus omnia scrutatur. Nos autem revelata facie Domini [Col. 0167A] gloriamur. Videmus nunc, dixit, per speculum in aenigmate. Certum est, quod speculo nisi imago cernitar: hoc ergo facere conati sumus, ut per hanc imaginem, quod nos sumus, videremus utcunque a quo facti sumus. Tanquam per speculum. Hoc significat etiam illud quod ait Apostolus: Nos autem revelata facie gloriam Domini videmus. Speculantes dixit speculum videntes, non de specula prospicientes, quod in Graeca lingua non est ambiguum, unde in Latinam translatae sunt apostolicae litterae. Quod vero ait, in eamdem imaginem transformamur, utique imaginem vult intelligi eamdem, dicens istam ipsam scilicet quam speculamur, quia eadem imago est et gloria Dei. Transformamur ergo de forma in formam, mutamur atque transimus de forma obscura [Col. 0167B] in formam lucidam, quia et ipsa imago Dei. De gloria in gloriam. De gloria creationis in gloriam justificationis, vel de gloria fidei in gloriam speciei. De gloria in qua filii sumus, in gloriam qua similes ei erimus, quoniam videbimus eum sicuti est. Quod vero adjunxit. Tanquam a Domini spiritu. Ostendit gratum nobis conferri tam optabilis transformationis bonum.



CAPUT IV.

Non deficimus. In tribulationibus nostris. Occulta dedecoris. Id est, omnis peccati. Non ambulantes in astutia. Id est, non turpis lucri gratia praedicantes. Adulterantes. Hoc est falsa permiscentes. Sed in manifestatione veritatis. Ut ita manifestum sit apud homines verum esse quod dicimus, ut etiam eorum [Col. 0167C] conscientia testimonium nobis perhibeat. In quibus Deus hujus saeculi excaecavit mentes infidelium. Ordo est: In quibus Deus excaecavit sensus infidelium hujus saeculi. Quid est imago Dei. Hoc est, imago substantiae Dei expressa, sicut scriptum est ad Hebraeos. Sed haec imago aequalis est ipsi Patri. Non enim nosmetipsos praedicamus. Id est, laudamus. Qui enim propria commoda quaerit, non Christum, sed se praedicat. Propter Jesum. Hoc est, propter amorem Christi populum ejus conquirentes. Qui dixit de tenebris lucem splendescere. Ut: Fiat lux, et facta est lux (Gen. I). Ad illuminationem scientiae claritatis Dei. Id est, ut sciatis claritatem ejus. In facie Jesu. Hoc est vice Jesu: ut pro quo legatione fungimur. Habemus autem thesaurum in vasis fictilibus. Thesaurum [Col. 0167D] gratiae spiritualis in fragili corpore bajulamus, in quo etiam cum alios sanemus, ipsi aliquoties infirmamur; ut quod facimus non nostrae virtutis, sed Dei esse noscatur. In vasis fictilibus. Hoc est, in corporibus fragilibus. Hinc Isaias dicit: Absconde hunc librum in vase fictili, id est, Evangelium. Sed non coangustamur. Propter spem coelestium praemiorum. Aporia vulnus, angor, tristitia. Non destituimur. Id est, Dei auxilio non deserimur. Humiliamur. Coram regibus et judicibus. Sed non confundimur. Quia ipse loquitur per nos, ut: Nolite putare quomodo, aut quid loquamini (Matth. X). Manifestetur. In resurrectione. Mortificationem Jesu Christi in corpore nostro circumferentes. Quia parati sumus semper [Col. 0168A] mori pro illo, sicut ille pro nobis mortuus est. Ut et vita Jesu Christi manifestetur in corporibus nostris. Si enim commorimur ei, vita ei in corpore nostro manifestabitur in gloria resurrectionis.

Vita autem in vobis. Ideo morimur, hoc est, parati sumus ad mortem, dum evangelizamus ut vos vitam possideatis aeternam, et bene sit vobis. Habentes eumdem spiritum. Fidem incarnationis Christi, sicut patriarchae et prophetae priores, de quibus dicitur: Sic enim persecuti sunt prophetas. Credidi (Psal. CXV). Ut: Corde creditur ad justitiam (Rom. X). Scientes quoniam qui suscitavit Jesum. Firmiter tenentes hanc fidem, a qua nec morte divellimur.

Omnia enim patimur propter vos. Omnia enim ideo patimur, quia fideliter vestram salutem quaerimus [Col. 0168B] et optamus. Ut gratia abundans. Est sensus: Ut per multitudinem credentium propter abundantem gratiam, gratiarum actio abundet in gloria. Propter quod. Id est, propter vos, et propter gloriam Dei. Exterior homo. Id est, vivum corpus. Interior homo. Id est mens, ubi imago Dei reformatur. Supra modum. Tribulationis: nulla enim comparatio aeternis ad temporalia potest esse. Aeternum pondus. Quia illud leve dixerat, ideo hic pondus posuit, servans metaphoram staterae Quae enim videntur, temporalia sunt. Sive bona, sive mala sint, sive prospera, sive adversa. Quae autem non videntur. Praemia et poenae.



CAPUT V.

Scimus enim, quoniam si terrestris domus nostra [Col. 0168C] hujus habitationis dissolvatur. Domus nostra, inquit, terrenum corpus, in quo in hoc saeculo adhuc corruptibiliter habitamus. Si ante adventum Domini vel passionibus, vel conditione naturae fuerit dissolutum, coelestem incorruptionem ex Deo, corpore reviviscente, sumemus. Etenim in hoc. Id est in corpore. Ingemiscimus. Id est, desiderio flemus. Habitationem nostram. Spirituale corpus. Quae de coelo est. Id est, quam in coelo habebimus. Si tamen vestiti, non nudi, inveniemur. Nam etsi volumus aeterna vita et immortalitate vestiri, tamen timemus hac vita nudari. Non enim volumus cum dolore, et morte istam amittere, etsi nos ab ipsa gravati ingemiscimus, sed ut absorbeatur quod mortale est a vita aeterna sine mortis labore.
[Col. 0168D]

Eo quod nolumus exspoliari. Id est, corpore nostro. Sed supervestiri. Id est, in immortalitate superveniente, absque separatione sarcinae tunicaeque corporis nostri. Ut absorbeatur mortalitas. Hoc est, sicut a vitae sanitate infirmitas, ita immortalitate mortalitas absorbeatur. Qui autem perfecit nos. Ideo Deum dicit hoc facere, ne cui impossibile videretur. Qui dedit nobis pignus spiritus. Id est, ut credamus absorbendam esse mortalitatem. Vel ut sciamus, quia templum sui spiritus perire non patitur. Peregrinamur a Domino. Quia non sumus adhuc in haereditate paterna. Audemus ergo. Id est, prorsus hoc audenter eligimus. Sicut alibi ait: Cuvio dissolvi et esse cum Christo (Philip. I). Peregrinari [Col. 0169A] de corpore. Bene ait peregrinari, quia ad id sumus iterum in resurrectione reversuri.

Ideo contendimus. Jam modo tales esse actu conamur, quales futuri sumus in regno, natura incorporales sine dubio et perfecti. Absentes. Id est, in praesenti vita. Sive praesentes. In futura beatitudine, ut: Placebo Domino in regione vivorum (Rom. XIV). Ante tribunal Christi. Pro magnitudine potentiae sedentis magnitudo tribunalis et terror judicii aestimanda sunt. Scientes ergo. Scientes quantus metus sit divini judicii, hominibus suademus ut caveant. Deo autem manifesti sumus. Si non et nos formidamus, vel qua causa suademus. Manifestatos esse. Id est, probatos. Gloriandi pro nobis. Contra pseudoapostolos, qui eis primo per detractionem odium apostolorum [Col. 0169B] volebant inserere. Ut habeatis vos. Ut sciatis quid respondere debeatis contra pseudoapostolos. Qui in faciem. Qui in superficie tantum et in hypocrisi, non in pura conscientia, nec in virtute Dei sese jactant. Sive ergo mente excedimus Deo. Evangelium dicit: Videbitis coelum apertum, et angelos ascendentes et descendentes super Filium hominis. Audi in uno loco ipsum apostolum ascendentem et descendentem in una sententia. Sive enim, inquit, mente excedimus Deo, sive temperantes sumus vobis. Quid est, mente excedimus, ut illa videamus quae non licet et homini loqui? Quid est, quod temperantes sumus vobis? Nunquid judicavi scire me aliquid inter vos, nisi Christum Jesum, et hunc crucifixum? Si ipse enim Dominus ascendit et descendit, manifestum est [Col. 0169C] quod et praedicatores ipsius ascendunt in illuminatione, descendunt in praedicatione. Verbum ecstasis Graece, Latine quantum datur intelligi, verbo uno exponi potest, si dicatur excessus. In excessu vero mentis duo intelliguntur, aut pavor, aut intentio ad superna, ita ut quodammodo de memoria labantur inferna. In hac ecstasi fuerunt omnes sancti, quibus arcana Domini mundum istum excellentia revelata sunt. Hoc ergo ait, sive mente excedimus Deo, id est, ad meditationem Dei. Ille enim videt quod videmus in mentis excessu; ille solus revelat secreta sua, quippe hoc ille loquitur, qui se dicit abreptum esse, et ablatum usque ad tertium coelum, et audisse ineffabilia verba, quae non licet hominibus loqui. Tantus autem fuit ille mentis excessus, sive [Col. 0169D] in corpore, sive extra corpus, nescio, Deus scit. Charitas enim Christi urget nos. Ascendere mente ad coelum, et descendere ad terram ad proximos. Ut et qui vivunt. Ei debemus vitam nostram, qui illam in omnibus sua morte servavit. Si quis ergo potius suam quam Dei voluntatem facit, sibi vivit, et non illi.

Qui mortuus est, et resurrexit. Propter calumniam semper morti resurrectionem adjungit. Itaque nos ex hoc neminem novimus secundum carnem. Id est, dum Christus pro nobis mortuus est secundum carnem, id est, carnaliter viventem, vel secundum observationes veteris legis in sabbatis et neomeniis, et reliquis. Et sic cognovimus secundum carnem Christum. [Col. 0170A] Quia eis pseudoapostoli exempla veterum proponebant, ait Christum carnaliter cum Judaeis circumcisum omnia celebrasse, sed nunc jam istam non novimus, quia post resurrectionem Christi Novum est Testamentum. Aliter: Etsi ante resurrectionem secundum carnalem fragilitatem et indigentiam Christus vixerat, tamen post gloriam illius resurrectionis, nihil imbecillitatis in eo est. Nova creatura. Id est, Ecclesia per sanguinem Christi renovata. Aut si quis credit in Christo, nova est creatura, per sacramentum baptismatis renovata. Ac sicut novitate vitae intelligens vetera suo tempore defuncta fuisse, ita modo novo more vivendum, vitam transire, peccatum videlicet Adae et vetus lex.

Omnia nova. Id est, evangelia, mandata et vita [Col. 0170B] nova in Christo secundum corpus et animam, et spiritum, et mentem. Gratias autem Deo, cum non a nobis sit hoc tam magnum beneficium. Ministerium reconciliationis. Id est opus, vel officium evangelizandi. Quoniam Deus erat in Christo. Tribus modis Deus erat in Christo. Primo, secundum infinitatem omnis creaturae, quod ubique est, ut: Nonne ego impleo coelum et terram? Eo autem modo est Deus etiam in peccatoribus. Secundo, juxta sanctificationem et peculiarem inhabitationem qua in sanctis est, ut est illud: Inhabitabo in eis, et inter eos ambulabo. Tertio, secundum plenitudinem divinitatis, quod Christo signillatim convenit, juxta illud quod in ipso habitat omnis plenitudo divinitatis corporaliter. Tanquam Deo exhortante. Id est, non [Col. 0170C] ex nobis loquimur, sed ex Deo. Cum qui non noverat peccatum. Hoc est, Pater pro nobis Christum, qui peccatum nesciebat, Peccatum fecit. Quia sicut hostia pro peccato oblata peccatum vocabatur in lege, sicut in Levitico scriptum est: Et imponet manum super caput peccati sui, ita et Christus pro peccatis nostris oblatus, peccati nomen accepit. Ut nos essemus justitia Dei. Non nostra, non in nobis, sed in ipso, id est, in Christo, quasimembra in capite.



CAPUT VI.

Adjuvantes. Id est, exemplo. Et obsecramus. Id est, verbo doctrinae. Gratiam Dei. Indulgentiam peccatorum in baptismo. Tempore enim, inquit. Sicut Deus Pater per Isaiam (Is. XLIX, 8). Acceptabili tempore. Id est, Novi Testamenti. Exaudivi te. Ad Christum ejusque [Col. 0170D] Ecclesiam hoc dicitur. Ecce nunc dies salutis. Nunc autem dicit: Nemo enim in inferno confitebitur tibi.

Nemini dantes ullam offensionem. Id est, neminem malo exemplo laedentes. Sic enim non vituperabitur ministerium praedicationis nostrae. Sicut Dei ministri. Dei ministri debent prout possibile est, Deum imitari. In necessitatibus. Per aliquam vim illatis. In angustiis. Angustia est omnis egentia. In laceratione. Id est, membrorum. In laboribus. Seu manuum, sive huc et illuc discursuum. In castitate. Corporis ac mentis. In scientia. Scripturarum. In longanimitate. In sustinentia longa. In Spiritu sancto. Dum dignos nos ejus habitaculo praeparamus. In charitate non ficta. Verbo non tantum diligentes, [Col. 0171A] sed opere et veritate. In virtute Dei. Non nostra facultate, sed auxilio Dei. Per arma justitiae. Quae ad Ephesios describit, quae sunt, lorica justitiae, fidei scutum, zona continentiae, calceati pedes in praeparatione evangelii pacis, galea salutis, gladium verbi Dei. A dextris et a sinistris. Hoc est, ne prosperis elevemur, ne frangamur adversis. Per gloriam. Virtutum a Deo. Et ignobilitatem. Id est, carcerum. Per infamiam. Cum blasphemamur ab inimicis. Et bonam famam. Cum laudamur ab amicis et fidelibus.

Ut seductores et veraces. Hoc est, ab aliis ut veraces laudamur, ut seductores ab aliis infamamur: quae omnia aequaliter ferimus, nec extollunt nos laudantes nec dejiciunt detrahentes, quia solet utraque pars aliquando mentiri. Unde ad conscientiam [Col. 0171B] redeuntes, non debemus fidem aliis magis accommodare quam nobis. Sicut ignoti. Id est, perfidis et ingratis. Cogniti. Fidelibus et justis. Quasi morientes. Hoc est, usque ad mortem pervenimus, et ecce vivimus; sicut quando lapidatus est, et mortuus aestimatus, surgens docebat in Lystris. Sicut egeni. Rebus corporalibus. Multos autem locupletantes. Eleemosynis, divitiis coelestibus. Et omnia possidentes. Nam excepto quod omnia Dei nostra sunt, nemo plus habet quam qui nullius eget: ille enim nullius eget, qui praeter necessaria nihil requirit. Per prospera et adversa in alio loco idem Apostolus se transisse describit, cum dicit: Par arma justitiae, quae a dextris sunt, et a sinistris, id est, per gloriam et ignobilitatem, per infamiam et bonam famam, ut [Col. 0171C] seductores et veraces, etc. Omnia ergo quae prospera reputantur, dextrae dicuntur partis, quae sanctus Apostolus gloriae et bonae famae vocabulo designavit; illa etiam quae existimantur adversa, quae per ignobilitatem et infamiam evidenter expressit, quaeque a sinistris esse describit, efficiuntur vero perfecto arma justitiae, si allata sibi magnanimiter sustentaverit, quod videlicet per haec dimicans, et istis ipsis quibus impugnari putatur adversis tanquam armis utendo, eisque velut arcu, vel gladio, scutoque validissimo contra illos qui haec ingerunt communitus, profectum suae patientiae ac virtutis acquirat, gloriosissimum constantiae triumphum ex ipsis quae lethaliter inferuntur capiens hostium telis. Nec prosperis duntaxat elatus, nec dejectus adversis, sed [Col. 0171D] itinere plano, ac via regia semper incedens, ab illo tranquillitatis statu, nequaquam laetitia superveniente quasi in dexteram motus, nec ingruentibus adversis, tristitiaque dominante velut ad laevam rursus impulsus.

Os nostrum patet ad vos. Ita sumus vestro profectu ad uberem praedicationem provocati, ut tacere penitus non possimus: profectus enim discipuli provocat os magistri, et cor dilatat atque amplificat, id est, facit sensibus abundare. Non angustiamini in nobis. Ac si dicat, non nos angusti in doctrina, sed vestra viscera non recipiunt. Eamdem autem habet mercedem. Quia similis retributio doctoris, et obedientis discipuli, ut: Qui recipit prophetam in nomine [Col. 0172A] prophetae, etc. (Cat. V). Dilatamini. Id est, lato corde ac mente spiritualem accipite doctrinam. Cum autem dilatantur, imperat quid facient. Et nolite jugum ducere cum infidelibus. Quia jugum simul non trahunt, nisi ejusdem generis pares. Non ergo arandum, jugato bove simul et asino. Aut quae societas luci? Id est, sanctis, ut: Vos estis lux mundi (Matth. V). Cum tenebris. Id est, peccatoribus, ut: Fuistis aliquando tenebrae. Quae autem conventio Christi ad Belial? Belial diabolum significat, interpretaturque absque jugo. Vos enim estis templum Dei vivi. Cum ubique Deus est, tamen in illis proprie habitare se dicit, qui ejus gratia perfruuntur. Habitabo in illis. Hoc ex Isaia sumptum est: Et ero illorum Deus. Deus natura omnium est, voluntate vero [Col. 0172B] paucorum. Exite de medio eorum. Non tantum loco, quantum simili conversatione ac familiaritate. Et immundum. Id est peccatum. Et ero vobis in patrem. Si vos parentes infideles abdicaverint, me patrem habebitis sempiternum, ut: Pater meus, et mater mea dereliquerunt me, Dominus autem assumpsit me (Psal. XXVI). Dicit Dominus. Ne cui impossibile videretur, addidit omnipotens. Haec ergo promissa habet. Id est, Et ero illorum Deus.



CAPUT VII.

Mundemus nos. Talem hospitem, id est, Deum recepturi. Ab omni inquinamento. Inquinamentum carnis est peccatum quod per carnem admittitur; spiritus vero, quod sola cogitatione peccatur. In timore Dei. Non propter laudem hominum, vel timorem. [Col. 0172C] Accipite nos. Hoc est, capite quod dicimus, sive quod vivimus, ut exemplum nostrum teneatis.

Neminem circumvenimus. Malo scilicet exemplo, ut per avaritiam aliquid ejus tolleremus. Neminem corrupimus. Id est, mala doctrina. Non ad condemnationem dico. Hoc est, non me excusando vos tales expono; non enim possum de vobis hoc sentire quos diligo, ut superius memoravi, sive, dilectio tantum facit habere fiduciam. Praedixi enim, quod in cordibus nostris estis ad commoriendum. Id est, epistola nostra vos estis, scripta in cordibus nostris. Multa mihi libertas. Id est, multam mihi fiduciam dedistis loquendi, quia in omnibus obedistis, sive, quod multum me a vobis diligi non ignoro. Multa gloriatio [Col. 0172D] pro vobis. Id est, ad alias ecclesias. Repletus sum consolatione. Id est, audiens profectum vestrum et emendationem, post multam tristitiam consolatione repletus sum.

Superabundo gaudio. In tantum gaudeo, ut omnium pressurarum obliviscar. Nam et cum venissem in Macedoniam. Vult illis ostendere, quantam pressuram magnitudo gaudii superaverit. Foris pugnae. Id est, contra infideles. Intus timores. Id est, propter falsos fratres. Non solum autem in adventu ejus. Hoc est, non solum qui desideratus advenit, sed etiam qui vestrum profectum nuntiavit, propter quod ejus maxime exspectabamus adventum. Vestrum desiderium. Id est, ad bona perpetranda, vel propter adventum meum. Vestrum moerorem. Propter [Col. 0173A] peccata, vel absentiam meam. Vestram aemulationem pro me. Id est, qui vice mea aemulati estis Dei aemulatione peccantes. Sane triplex est aemulatio, aut imitationis, aut invidiae, aut zeli. Et contristavi vos. Et si me poenituisset, eo quod durius vos corripuerim, tamen vester facit profectus ut non me poeniteat. Quasi medicus dicat: Licet doleam tam ardenti me usum esse cauterio, sed nunc gaudeo, non quia doluistis, sed quia dolor ille profuit ad salutem.

Poenitentiam in salutem. Ea est enim poenitentia diabolica adversa saluti, si quis de bono opere poeniteat. Saeculi autem tristitia. Saeculi tristitia est, aut de amissis rebus propriis, aut de alienis invasis dolere, vel de alterius felicitate torqueri. Mortem [Col. 0173B] operatur. Id est, desperatione torqueri, vel mortem animae: secundum Deum autem tristitia est, sive sua, sive aliena lugere commissa. Quantam efficit in vobis sollicitudinem. Id est, ut caveatis, ne de caetero peccetis. Sed excusationem. Id est, non superbiam, aut contemptum, sed satisfactionem. Sed indignationem. Id est, adversum peccantes, non negligentiam. Sed timorem. Id est, timorem Dei, non securitatem. Sed desideria. Scilicet bonorum operum, non fastidium. Sed aemulationem. Id est, contra peccantes, ne ultra peccent, non remissionem. Sed vindictam. Id est, non veniam noxae, sed vindictam salutarem in eum qui inter vos peccatum commisit.

Exhibuistis vos incontaminatos esse negotio. Id est, peccato illius, qui uxorem patris stupravit. Ideo [Col. 0173C] incontaminati estis, quia eum corripuistis. Ideo consolati sumus, dum vos castos probatis esse negotio. Magis gavisi sumus super gaudium Titi. In hoc amplius gratulati sumus, quia ita a vobis Titi spiritus est refectus, ut nunquam de ejus mente possitis recedere: profectus quippe discipulorum spiritualia gaudia sunt magistrorum. Et si quid apud illum. Quasi peritus medicus ait, qui vulnus jam prope sanatum blandis unctionibus fovet, ut facilius cauterii ustura sanetur. Quoniam cum timore. Timebant enim contristare quem dilexerant. Gaudeo quod in omnibus confido in vobis. Ideo gaudeo, quia omnia quae de vobis audio, credo et confido vera esse.



CAPUT VIII.

Notam autem facio vobis. Nunc incipit de eleemosynis, [Col. 0173D] et ad aemulationem Macedonum provocat eos. Gratiam Domini. Id est, eleemosynam. In multis probatus. In fame, quae facta est sub Claudio Caesare. Profunda paupertas. Id est, nimia. In divitiis simplicitatis. Multum quidem pauperes sunt in terrena facultate, sed in magna simplicitate sunt divites, cupientes plus dare quam quod habeant, ac propterea Deus magis animum probat, quam quod porrigitur dextera. Qui enim quantum potest facit, totum facit. Quia secundum virtutem testimonium illis reddo, et supra virtutem voluntarii fuerunt. Verbis praeposteris hoc dicit, testimonium illis reddo, quoniam secundum virtutem facientes, supra virtutem voluntarii fuerunt. Cum multis precibus orantes. Multum [Col. 0174A] suadentes nos rogaverunt, ut gratanter quod offerebant susciperemus in ministerium sanctorum. Et non sicut speravimus. Amplius enim quam speravi mus fecerunt. Ita. Id est, in tantum aemulati sunt, ut rogaremus Titum. Et scientia. Scientia est Deum nosse, virtus vero colere. Sicut ergo in itinere celebrando nihil prodest viam nosse, nisi conatus ac vires suppetant ambulandi, ita vere scientia nihil prodest, si virtus propria deficiat.

Ut ex hac gratia. Id est, faciendae eleemosynae. Abundetis. Id est, ne cum in aliis vincatis, in hoc ab aliis superemini. Non quasi imperans dico. Hoc est, non impero, nec exigo, sed consilium do, ut sicut in multis formam aliis praebuistis, ita et in isto opere praebeatis. Est enim ingenita pietas in vobis, ut ab [Col. 0174B] aliis eam discere non indigeatis. Qui propter vos pauper factus est. Ergo si ipse Dominus vos divites bonis coelestibus fecit, sic et ipsum vos ditate; ipsi enim datur quidquid ejus pauperibus porrigitur (Matth. XXV). Et consilium. Id est, imperium. Sicut et velle coepistis. Ostendit quosdam posse facere non volentes, cum aut importunitas petentis, aut auctoritas praecipientis exegerit. Non enim ut aliis sit remissio. Non dico, ut vobis nihil servetis, sed quod utrisque sufficiat. Sed ex aequalitate. Omnes enim aequaliter dabunt, si unusquisque tantum dederit quantum potest. Aliter: Ex aequalitate, hoc est, quo modo vos illorum vivitis spiritualibus, ita et illi vestris carnalibus fruantur. Aliter: Ex aequalitate, [Col. 0174C] id est, ut vobis et illis sufficiat, ita distribuite. Illorum abundantia. Id est, doctrina et oratione.

Ut fiat aequalitas. Id est, sufficientia utrisque in spiritualibus et carnalibus bonis. Sicut scriptum est. Hoc de manna Dei dicitur, quod populus accepit in deserto: cujus exemplo docemur, quod omnis superabundantia generet vermes: simul et ostenditur quae Deus dat omnibus aequalia esse debere, et propter hujus testimonii auctoritatem vult nobis Apostolus praesentia omnia esse communia, ut perfecti doctrinam non abscondant, et habentes substantiam mundi non denegent eis victum. Eamdem sollicitudinem. Id est, quam habeo. Consolationem. Id est, exhortationem ad docendum vos. Accepit. Id est, a Deo, vel a nobis. Sed cum sollicitior esset. Id est, [Col. 0174D] qui aliorum eleemosynas aemulatus est. Destinatam. Id est, propositam, seu aptatam. Devitantes hoc. Ne quis dicat: Quomodo Christus legem implevit, cum non videamus Christianos tantum eleemosynam facere, quanta fieri in lege praecepta est? Misimus autem cum illis. Id est, Tito et Luca. Et fratrem nostrum. Quidam hoc de Apollo asserunt dictum. Nunc vero multo sollicitiorem. Eum probamus, confidentes quia vestra obedientia provocetur, sive quam audivit a Tito, sive qua per se ipse est probatus. Sive pro Tito. Quod dicit hoc est, ut tam Titi causa qui eorum obedientiam collaudaverat, quam eorum qui ad ipsos fuerant pariter destinati, ita se exhibeant, ut et charitatis sinceritatem, et apostolicae pro ipsis [Col. 0175A] gloriae veritatem in conspectu omnium comprobarent.



CAPUT IX.

Ex abundantia est mihi scribere. Id est, plus quam scripsi. Parata est. Id est, ad dandam eleemosynam. Et vestra aemulatio. Id est, imitatio. Nam Achaia. Tota provincia, cujus caput estis, per vos ad hoc ministerium provocata est. In hac parte. Id est, praeparandae eleemosynae. Erubescamus nos. Id est, ego et Titus. Hanc benedictionem. Ideo benedictionem eleemosynam vocat, ne parva fiat; quod enim benedicitur, ad abundantiam benedicitur. Ideo benedictio abundans eleemosyna vocatur.

Sive hanc benedictionem. Id est, benedictam Deo consecratamque eleemosynam. Sic quasi benedictionem. [Col. 0175B] Ita enim benedictio erit, si grato animo tribuatur. Hilarem enim datorem diligit Deus (Eccli. XXXV). Avarus autem hilariter dare non novit. Nunc circumventionem. Id est, fraudationem. Qui parce seminat. Hoc est, qui parce et avare tribuit eleemosynam. Parce et metet. Id est, praemia in futuro. Et qui seminat in benedictione. Hic apparet, quod in hoc loco benedictio abundantiam significat. Secundum propositum cordis. Id est, voluntarius, non coactus. Hilarem enim datorem. Secundum sententiam Salomonis: In omni dato hilarem facito vultum tuum. Potens est Deus. Hoc dicit, ne inopiam formidarent. Dispersit. Id est, divisit, ut multis proficiat. Justitia ejus manet. Quare justitiam, et non misericordiam dicit? Quia pauperibus dare justum est. [Col. 0175C] Nam te oportet, ut quod Deus tibi gratis dedit, pauperibus tu gratis des. Jus enim est, ut des egeno, qui partem illius tecum habes. Manet. In aeterna retributione.

Qui autem administrat semen seminanti. Hoc est, Deus qui dedit tibi unde dispenses, esurire te minime permittet. Incrementa frugum justitiae. Fruges justitiae sunt facultates, cum juste dispensantur. Cum vero aut inique corraduntur, aut ad avaritiam vel superbiam possidentur, fruges iniquitatis fiunt. In omnem simplicitatem. Ut simplici oculo bonae intentionis erogetis, cum multiplici ea fenore recepturos. Non solum supplet. Duplicem potestis habere mercedem, et refectionem sanctorum, et gratiarum in Domino actionem, et in ipsorum oratione haec omnia [Col. 0175D] operatur. Ministratio hujus officii. Quae etiam abundat ipsorum pauperum oratione pro vobis. Desiderantium vos. Id est, amantium. Quis enim non desideret talem propter gratiam et misericordiam eminentem? Gratias autem Deo. Qui tantam nobis gratiam pietate sua ferre dignatus est.



CAPUT X.

Ipse autem ego Paulus. Qui prius rogavi fratres, ut irent et obsecrarent vos, hoc autem per meipsum, non per fratres. Obsecro vos per mansuetudinem. Ea vos mansuetudine rogo, qua Christus cum se posset de injuriosis ulcisci, noluit, ut vel sero corrigerentur. Mansuetudo autem in corde, modestia in verbis est.
[Col. 0176A]

Qui in facie quidem humilis sum. Semper sanctorum praesentia propter nimiam humilitatem minus intelligentibus potest esse contemptui. Absentes vero, si necesse fuerit, confidenter suam indicant potestatem, qui praesentes sic sunt quasi nihil possint habere virtutum, si tamen nihil vindicandum reperiant in subjectis. Audere in aliquos. Vindicare in peccantes.

Qui arbitrantur nos tanquam secundum carnem ambulemus. Qui putant eos caeteris hominibus nihil amplius habere virtutis. In carne enim ambulantes. In corpore videmur incedere, sed ut Dei ministri spiritualiter militamus. Arma quippe militiae nostrae non sunt facta de ferro, nec manu hominis fabricata sunt, sed potentia Dei, qui plus verbo valemus, [Col. 0176B] quam alii homines armis corporeis possunt. Ad destructionem munitionum. Muniunt enim et circumdant doctrinam suam falsi doctores astutia argumentisque, quae aries apostolicus destruit virtute gratiae spiritualis, sicut et illum Magum vias Domini subvertentem perversis disputationibus verbo delevit.

Et omnem altitudinem. Id est, superbiam. Quid enim tam superbum, quam divinis contradicere praeceptis? Quae sunt secundum faciem videte. Manifesta est rei probatio, et facillima intellectu. Sive ab hypocritis vos cavete, qui in praesenti gloriantur. Si quis confidit se Christi esse. Nemo tam stultus quam qui se solum servum Christi esse gloriatur. Si enim abundantius gloriatus fuero. Hoc est, et si me magis [Col. 0176C] potestatem a Christo accepisse dixero quam caeteros apostolos. Non erubescam. Qui et verum dicam, et non meae gloriae, sed vestrae aedificationis causa compulsus haec facio. Graves. Longitudine. Fortes. Dura increpatione. Non enim audemus. Scilicet ita Deum contemnere, ut coaequemur aliquibus, qui suis malunt laudibus quam Dei gratia commendari. Nec de nobis possumus majora jactare quam sumus.

Et comparantes nosmetipsos nobis. Id est, non majoribus, sicut illi pseudoapostoli, cum nihil sint, apostolis se non modo aequant, sed etiam anteponunt. Non in immensum gloriabimur. Id est, super id quod possumus, nihil supra humanam mensuram facimus, sed in apostolatus gratiam, quantum nobis [Col. 0176D] Dominus donare dignatus est, per quam etiam vobis Corinthiis praedicavimus. Nec enim hoc ipsum usurpatione fecimus, sed praecepto Dei. Non enim quasi non pertingentes usque ad vos. Id est, per Dei consilium ac praeceptum superextendimus nos, hoc est, ut sine praecepto Dei quadam usurpatione nosipsos vestros doctores, superiores, ac sublimiores quam vos constitueremus. Nam se Apostolus superextenderet, si non Dei praecepto seipsum eorum magistrum constitueret. Usque ad vos enim pervenimus. Dei scilicet praecepto. Aliter. Non enim superextendimus. Id est, non ad alios transivimus. Quasi non pertingentes usque ad vos. Id est, ut vobis dimissis atque imperfectis, quasi non per divinum [Col. 0177A] praeceptum ad vos non perveniremus, ad alios transiremus.

Non immensum gloriantes.Immensum est in alienis laboribus gloriari aliorum doctorum. Spem autem habentes crescentis fidei. Id est, non munera a vobis, sed mercedem a Deo vestrae fidei exspectamus. Secundum regulam nostram. Hoc est regula nostra, post aliorum salutem ad alios transire. Aut secundum regulam nostram, id est, non secundum alienam.

In abundantia etiam. Non enim usque ad vos sufficit pervenisse, sed cum vestra fides creverit, ad alios transibimus. Non in aliena regula. Sicut pseudoapostoli in praeparatis jam ab aliis gloriantur impudenter. Qui autem gloriatur. Etiam qui debet gloriari, [Col. 0177B] in Domino cujus in eo virtutes operatae sunt, glorietur. Quem Dominus commendat. Id est, virtutibus signorum et doctrinae.



CAPUT XI.

Utinam sustineretis. Id est, sustinete me vel modicum, qui alios multum sustinere consuevistis. Insipientiae meae. Id est, gloriationis, quae quasi quaedam insipientia videtur esse. Insipientem se dicit, quia illi necesse erat aliqua de se dicere, licet vera, ut ostendat quam vere insipientes sint, qui falso se laudant.

Sed et supportate me. Stultitiam meam sustinete, dum pro amore vestro hoc dico. Aemulor enim vos. Non stimulo livoris inflammor, sed vos tanquam pater divina aemulatione custodio, ut possim vos [Col. 0177C] immaculatos Christo conjungere, tanto majore studio conservatos, quanto meliori estis sponso jungendi.

Timeo ne sicut serpens seduxit Evam. Sicut enim serpens majora promisit, ut propria subtraheret, sic majora haeretici quam quae doctrina Christi habet promittunt, ut sanam doctrinam corrumpant. Simplex autem sensus est verus sensus, nulla falsitate intermixta compositus atque corruptus. Alium Christum. Meliorem nostro Salvatore. Aut alium spiritum. Hoc est, si vobis aliquid amplius gratiae praestiterint quam per nos accepistis, recte eos nobis praeponi forsitan pateremini. Existimo enim me in nullo inferiorem a magnis apostolis. Quanto magis ab his qui nihil sunt. Sive ne putetis vos quam illos quibus [Col. 0177D] Petrus et caeteri apostoli praedicaverunt minus aliquid accepisse. Sed non scientia. Ut pseudoapostoli, qui cum sint scientia imperiti, in sermone tumido gloriantur.

In omnibus autem manifesti sumus. Ostendit integritatem suam, qua secundum Deum omnia fecerit, cum nec avaritiam nec gulam, nec gloriam ab eis aliquando quaesierit. At nunquid peccatum feci? Si forte hoc solum peccavi, qui propter vos et illicita et concessa contempsi. Est veritas Christi in me. Sicut Christus quod semel statuit non mutavit, nec est aliquando mentitus, sic faciam. Haec gloriatio. Id est, nihil a vobis recipiendi. Deus scit. Quod vos diligo. Ut amputem occasionem. Reddit hic causam [Col. 0178A] quare non acceperit, ut adversarii, qui docerent gulam, avaritiamque sectarentur, quaerentes per Paulum aditum invenire lucrandi, non haberent; ut hic si vel panem acciperet, illi aurum licentius exigerent. Ideo tollit occasionem Apostolus, ut in hoc appareat, quod propter Dominum docent, si a discipulis nihil expetunt.

Operarii subdoli. Subdolus est, qui aliud fingit dum aliud agit. Quorum finis secundum opera ipsorum. Mala opera malus finis exspectat. Iterum dico vobis. Jam superius dixerat: Sustinete me modicum, et non reddiderat rationem, quod zelo Dei eos zelaret, et non gloriae desiderio esset de se aliquid narraturus, ne in ejus odium versi, falsos apostolos sequerentur.
[Col. 0178B]

Ne quis existimet insipientem. Ne me aliquis ex vobis putet quod jactantiae causa, et non alicujus profectus meipsum glorior. Velut insipientem accipite. Hoc est, audite me quasi insipientem, non revera insipientem, sed quasi insipientem.

Quod loquor. Id est, laudem meam. Non loquor secundum Deum. Videtur [Deest insipiens, vel quid simile] esse, ut homo seipsum laudet, licet verum dicat, nisi propter aliorum utilitatem, Deique gloriam hoc faciat. Secundum carnem. Id est, secundum nobilitatem carnalem. Libenter enim suffertis insipientes. Ideo dixi: Accipite quasi insipientem, si vos suffertis insipientes, id est, pseudoapostolos. Si quis vos in servitutem redigit. Id est, veteris legis et Judaismi. Si quis devorat. Id est, muneribus. Si quis [Col. 0178C] accipit. Pecuniam vestram. Si quis extollitur. Id est, Judaica superbia vel scientia, vel de generis nobilitate. Si quis in faciem vos caedit. Hoc est, si quis etiam praesentes vos objurgat.

Secundum ignobilitatem dico. Ignobilitas quippe maxima est, si filii Dei de terrena nobilitate se jactant. Quasi nos infirmi fuerimus in hac parte. Id est, quasi nos in ista parte ab illis minus aliquid habeamus. Audeo et ego. Id est, possum audere gloriari, si volo. Hebraei sunt. Id est, linguam Hebraeam habent. Israelitae sunt. Ideo addit, quia multum gloriabantur in hoc nomine, cujus interpretatio est, vir videns Deum.

Ut minus sapiens. Notandum si quis de Christi saltem ministerio glorietur, non sapienter hoc faciet. [Col. 0178D] In laboribus plurimis. Quorum species enumerat. In plagis. Sicut caesus est in Creta. Supra modum. Fortitudinis meae. In mortibus. Id est, exspectatione mortis.

Quinquies quadragenas. Quinquies flagellatus sum quadraginta percussionibus juxta legem, non enim plagae secundum legem quadragesimum numerum excedunt. Una minus. Id est, causa nobilitatis meae, quia mos erat apud Judaeos, ut servi quadraginta percussionibus, liberi vero triginta et novem flagellarentur plagis; quinque vicibus trigenas et novenas, quasi transgressor legis accepi, quia lex quadraginta diebus in monte Sina data est.

Ter virgis caesus sum. Id est, a gentibus. Semel lapidatus [Col. 0179A] sum. Id est, a Judaeis in Lycaonia civitate, sicut in Actibus apostolorum legitur. Periculis in civitate. Id est, Hierusalem a contribulibus illatis. Periculis in mari. Id est, in minoribus tempestatibus, quasque supra dixi. In falsis fratribus. Qui nostram explorare subintroierunt libertatem. In laboribus. Id est, manuum. In miseriis. Id est, inopia cibi et vestimenti. In fame et siti. Ex necessitate. In jejunio. Ex voluntate. Praeter illa quae extrinsecus sunt. Id est, quae per consuetudinem leviora esse videntur: in proprio enim corpore sustinuit praedicta, non sic supposita. Instantia mea. Id est, qua insto semper, ut omnes audiant evangelium et credant.

Quis infirmatur. Cum infirmantibus infirmor, cum [Col. 0179B] pereuntibus perire me compatior; sic uror tristitia, ut animo ardere me sentiam.

Quis scandalizatur. Id est, animo, fide, opere. Si gloriari oportet. Jam si gloriari necesse est, in his quae non ad laetitiam, sed ad meliorationem pertinent gloriabor. Infirmitatis meae. Omnes superiores necessitates uno infirmitatis nomine definiuntur, eo quod humanae imbecillitati ista praevaleant.

Scit quod non mentior. Rem quasi difficilem dicturus, quod Judaei contra eum etiam principes Gentium concitassent, ante implorat testimonium Dei, ne jactantiae putaretur, quod adversus eum etiam regna surrexerint, et nihil potuerint praevalere. Haec autem omnia ideo dinumerat, ut ostendat quid inter veros falsosque apostolos intersit. Aut idcirco Deum [Col. 0179C] testem invocat, ut visiones quas sequenter exponit credantur.

Praepositus gentis. Id est, praepositus gentis illius, ubi regnaret Aretha. Et per fenestram. Id est, domus adhaerentis muro.



CAPUT XII.

Non expedit mihi. Id est, non mihi expedit, quia qui necessitate compellor, sed vobis in me gloriantibus contra haereticos.

Veniam autem ad visiones. Ideo hoc dicit, ne quis ei objiceret: Quid in his gloriaris, cum multa sint flagella peccatoris? Ad visiones. Quae in somnis vidi. Et revelationes. Absque somno. Domini. Sibi in firmitates reputat, Domino visiones ascribit.

Scio hominem. Hoc de se humilitatis causa, quasi [Col. 0179D] in alterius persona loquitur. Sive in corpore, etc. Putabat quod in corpore erat quia non sensit mortem: putabat se extra corpus fuisse, pro excelsitate, atque evidentia visionis. Tertium coelum. Ubi angelicae virtutes continentur, intelligitur.

Et scio hominem hujusmodi. Quod iterum repetit, ostendit aliam visionem fuisse. In paradisum. Id est, Adae, vel coelestem.

Verba inaudita. Id est, sive quae nulli fas est dici, sive quae impossibile est humanam naturam capere. Parco autem. Quia sufficiunt manifesta, etiam si celentur occulta, ne quis existimet me angelum, vel Deum esse, non hominem. Et ne magnitudo revelationum extollat me. Quanta putatis esse quae celo, [Col. 0180A] ut merito mihi esset stimulus necessarius, qui me hominem esse semper demonstrat.

Angelus Satanae. Sive diabolus, qui tribulationes et plagas suscitabat, sive dolor capitis, qui Satanas, vel contrarius sanitati dicitur esse: vel lex in membris posita legi mentis suae contraria, de qua alibi dicit: Video aliam legem in membris meis.

Sufficit tibi gratia. Id est, ad me glorificandum, et ad utilitatem multorum, tibique a stimulo ad protegendum. Gratia mea. Id est, gratia apostolatus quam donavi tibi. Nam virtus. Id est, animae, vel sanandi alios. In infirmitate. Id est, carnis. Libenter itaque gloriabor. Id est, postquam cognovi prodesse quod nocere putabam. In contumeliis. Non in honoribus. In necessitate. Non in otio, sed in necessitate famis [Col. 0180B] et sitis.

Pro Christo. Non pro aliquo crimine. Cum infirmor tunc potens sum. Maxima potentia est infirmari pro Christo, et magnae divitiae indigere. Vos me coegistis. Id est, ut me gloriarer, dum pseudoapostolos sese gloriantes recepistis. Commendari. Id est, laudari. Nihil minus fui. Virtute et doctrina non solum se pseudoapostolis excellit, sed etiam bonis coaequavit, ne aliud quaererent quam quod ipse docuerat.

Etsi nihil sum. Pro humilitate hoc dicit: vel, et si nihil sum, ut pseudoapostolis videtur. In omni patientia. In hoc apparet, quod per patientiam signa fiunt.

Virtutibus. Id est, sanitatibus. Non gravavi vos. [Col. 0180C] Id est, non accipiens a vobis stipendia militiae meae. Donate mihi. Ironice loquitur. Ecce tertio hoc paratus sum venire ad vos. Primo ad illos venit, quando ipsis praesentialiter praedicavit; secundo voluit ire cum prima epistola, vel per ipsam epistolam; tertio quod paratus erat ire cum hac epistola, vel per hanc epistolam, quod credibilius.

Sed vos. Quaerens salutem vestram. Ego autem libenter impendam. Hoc est, quidquid habeo boni exempli, et laboris praedicationis meae, impendo, id est, solvo. Et plusquam possum impendar. Perfecta enim dilectio non solum totum quod habet impendit, sed etiam libenter ipsa superimpenditur, si necesse est. Dolo vos coepi? Est interrogatio. Per omnia se [Col. 0180D] purgat, ipsorum semper conscientiam testem invocans.

Nunquid circumveni vos? Id est, nunquid aliquis a vobis abstulit ad me perferendum? Eodem spiritu. Id est, sancto. Eisdem vestigiis. Id est, exemplis. Quid excusemus nos. Id est, purgemus nos et laudemus, ut vobis placeamus, non coram Deo.

In praesentia Dei. Patris, quem fallere impossibile est. In Christo. Id est, in persona Christi ideo mendacium non loquimur.

Et ego inveniar a vobis qualem non vultis. Vel severus in vindicta: hic autem blandimentis minae junguntur. Contentiones. Praeferendo magistros magistris. Aemulationes. Minorum contra majores. Animositates. Elationes animorum. Dissensiones. In cordibus. [Col. 0181A] Super immunditia. Id est, fornicatione contra naturam. Et fornicatione. Adulterio.Impudicitia. In consanguineos.



CAPUT XIII.

Praedixi enim. In prima epistola. Et praedico. In hac epistola, antequam veniam ad vos. Qui in me loquitur Christus. Qui potest in vos vindicare, nisi poenitentiam agatis. Non infirmatur. Id est, in vindicta super vos, vel in virtutibus, quas operatus est in vobis. Nam etsi crucifixus. Quod crucifixus est, nostrae infirmitatis est, et quod vivit, suae virtutis est.

Sed vivemus cum eo ex virtute Dei. Dabit nobis virtutem, ut possimus vindicare in vos: vel in illo vivemus in futura beatitudine. Si estis in fide. Quae per dilectionem operatur. Non ut nos probati appareamus. [Col. 0181B] Si enim aliquid mali feceritis, nos vindicando apparebimus probati; sed malumus vel non [Col. 0182A] vindicando in vos nos reprobos videri, tamen ut vos quod bonum est faciatis. Non enim possumus aliquid adversus veritatem. Cum vos non merueritis vindictam, super vos dare non possumus.

Gaudemus enim cum nos infirmi fuerimus. Si non sit necesse ut nostra virtus appareat, sicut Petri apparuit in Anania, et Saphira.

Infirmatur. Non dando vindictam. Vos hic fortes estis. Id est, in fide, et in bonis operibus. Vestram consummationem. Id est, perfectionem. In aedificationem. Ut vos de caetero emendetis, et alii formident peccare. Et non in destructionem. Ad quam sibi pseudoapostoli potestatem suscipiunt. Gaudete. In tentationibus. Perfecti estote. In bonis operibus. Deus pacis. Qui est pax. Et dilectionis. Qui est dilectio [Col. 0182B] et charitas. In osculo sancto. Id est, non subdolo.



IV. IN EPISTOLAM AD GALATAS.



CAPUT PRIMUM.

Paulus apostolus non ab hominibus. Hoc est, non ab humana praesumptione, ut dicunt illi. Hoc contra eos qui Paulum dicunt subito prorupisse in apostolatum, vel a majoribus ordinatum. Ergo non ab hominibus, [Col. 0181C] vel per apostolos alios.

Neque per hominem. Ut Aaron per Moysen. Quatuor sunt apostolorum genera. Unum, quod neque ab hominibus, neque per hominem est, sed per Jesum Christum et Deum Patrem, ut Isaias et caeteri prophetae, et ipse Paulus. Aliud, quod a Deo, sed per hominem, ut Jesus filius Nave a Deo, sed per Moysen. Tertium, quod ab hominibus, et non a Deo, cum vel hominum fayore aliquis ordinatur, ut nunc videmus plurimos non judicio, sed redempto favore vulgi in sacerdotium subrogari. Quartum, quod neque a Deo, neque ab homine, neque per hominem, sed a semetipso, ut omnes pseudoprophetae et pseudoapostoli.

Sed per Jesum Christum. Qui Petrum et caeteros [Col. 0181D] apostolos elegit. Et Deum Patrem, qui suscitavit eum a mortuis. Quo ostenditur una operatio Patris et Filii. Qui suscitavit eum a mortuis. Ideo commemorat Deum Patrem, qui suscitavit eum a mortuis, ut per hunc virtutem sui apostolatus commendet, dum ab ipso Patre missus est. Gratia vobis. Quia gratis nobis donantur peccata. In hoc subaudis, precor multiplicetur. Et pax. Qua remissis omnibus delictis fuerant reconciliati Deo. Qui se dedit. Ostendit beneficia Christi, quibus existebant ingrati, in lege quae peccatoribus data fuerat vivere cupientes. De praesenti saeculi malo. Id est, de malis saeculi operibus: mundus enim bonus est. Secundum voluntatem Dei. Id est, non secundum facultatem et merita nostra. Amen. Conclusio praecedentis prologi. Miror quod sic tam cito transferimini, ab eo qui vos vocavit in gratiam Christi in aliud evangelium. Nescio quae vos aura a fidei rectitudine deflectit. Quod non est aliud. Nam evangelium verum aliud esse non potest, nisi Christi: quod enim veritati contrarium, evangelium non [Col. 0182C] est dicendum. Et volunt avertere evangelium Christi. Evangelium ad legem revocant, dum litteram tantum sequuntur; posteriora in faciem ponunt, et quod in facie, post tergum faciunt. Sed et si nos. Id est, evangelizaverimus.

Anathema. Detestatio. Sicut praediximus. Id est, praecedenti testimonio. Et nunc iterum dico. Quia repetitum fortius commendatur. Modo enim hominibus suadeo, an Deo? Hoc est, nunquid propter homines vos suadeo, quod propter traditionem Judaeorum ante faciebam? Ostendere vult se odia hominum non timentem, libere defendere veritatem.

Si adhuc hominibus placerem. Id est, si Judaeis placerem. Christi servus non essem. Quia assererem legem et in fide evangelii Christo non servirem. [Col. 0182D] Quia non est secundum hominem. Id est, quia neque a me finxi. Neque edoctus sum. Neque aliquis me docuit ut intelligerem parabolas, et obscura evangelii. Sed per revelationem Jesu Christi. In via Damasci, vel Spiritus sancti revelatione. Audistis enim conversationem meam. Ostendere vult quia firmiter tenuerit Judaismum, et fideliter pro traditionibus Patrum expugnaverit Ecclesiam: ut intelligamus eum non potuisse inde humano consilio, nisi revelatione divina separari.

Quoniam supra modum. Aliorum persecutorum. Paternarum traditionum. Id est, non Dei mandatorum. Qui me segregavit. Id est, elegit. Ab utero matris. Unde apparet, quod quamvis non ab utero statim in apostolatum vocatus est, tamen in praescientia electus [Col. 0183A] est. Et hic quaeritur, cur Paulus ab utero segregatus Ecclesiam persequitur, et Petrus a Christo electus, abnegat Christum: scilicet ut sciant compati infirmis, et ut ostenderet exemplum poenitentiae p g [Id est, per gratiam] dicendo: Saule, Saule, qui etiam me in praescientia ab utero segregaverat, quoniam ut voluit fecit quod sciebat esse futurum.

In me. Id est, per me. Non acquievi carni et sanguini. Sive ut ego eo melius habens non contuli, vel nihil ab apostolis didici, ut alii putant. Non contulit plane Paulus post revelationem Christi cum carne et sanguine, quia noluit margaritas projicere ante porcos, sed paulatim de carne et sanguine vertit in spiritum. Aut non acquievi carni et sanguini, id est, Judaico generi. Neque veni in Hierusalem ad [Col. 0183B] antecessores meos apostolos. Id est, ad dicendum. Sed abii in Arabiam, et reversus sum Damascum. Quaeritur quomodo Paulus dicit se non venisse in Hierosolymam, duae [quae] vero factae sunt ei insidiae in Damasco (Act. IX). Ideo ergo Lucas praetermisit de Arabia, quia nihil dignum forsitan in Arabia Paulus perpetravit. Sed abii in Arabiam. Sed de Damasco in Arabiam ivi protinus, ut docerem quod mihi a Domino fuerat revelatum.

Deinde post triennium veni Hierosolymam. Ostendit se non indiguisse doceri, qui jam tribus praedicaverat annis. Videre Petrum. Id est, videndi gratia, non discendi. Et mansi apud eum diebus quindecim. Septem et octo significat Vetus et Novum Testamentum, propter sabbatum, et octavum diem resurrectionis [Col. 0183C] Dominicae.

Alium autem apostolum non vidi. Ne ab aliis discere videretur. Nisi Jacobum fratrem Domini. Ne autem hic Jacobum putes filium Zebedaei, lege Actus apostolorum, qui jam ab Herode fuerat peremptus; sic enim in Actibus legitur: Misit Herodes rex manus, ut affligeret quosdam de Ecclesia. Occidit autem Jacobum fratrem Joannis gladio (Act. XII). Eusebius in libro secundo Ilistoriarum dicit: Deinde occiderunt Judaei Jacobum, qui dicebatur frater Domini, pro eo quod esset filius Joseph, qui Christi quasi pater habebatur, quoniam desponsata ei fuerat virgo Maria. Hunc, inquit, Jacobum, qui et Justus cognominatus est ab antiquis, virtutum merito et insignis vitae privilegio, primum historiae tradiderunt [Col. 0183D] suscepisse Ecclesiae quae Hierosolymis est sedem.

Quae autem scribo vobis, ecce coram Deo quia non mentior. Quae scribo vera sunt, et Deo testante confirmo. Eram autem ignotus facie. Hoc ideo dicit, ne quis putaret eum ab illis evangelium didicisse. Et in me magnificare Deum. Qui solus potest hoc efficere.



CAPUT II.

Deinde post annos quatuordecim iterum ascendi Hierosolymam. Quoniam de oneribus legis quaestio movebatur.

Cum Barnaba. Id est, circumciso. Et Tito. Ex Gentibus praeputium habente. Et contuli cum illis [Col. 0184A] evangelium. Non didici tantum, sed contuli. Seorsum autem. Id est, secreto per Judaeos adhuc judaizantes. Ne forte in vacuum currerem. Judaizantes amputabant libertatem nostram, qui non sumus sub lege circumcisionis. Quibus ad horam cessimus. Qui nec Titum circumcidimus. Male in Latinis codicibus legitur, quibus ad horam cessimus. [Graece legitur: . Quales aliquando fuerint. Quando eos Dominus sua praesentia docuit. Nihil mea. Doctrina. Interest. Id est, refert, vel distat. Deus enim personam hominis non accipit. Quia nec tempus praejudicat fidei, nec persona labori. Dexteras dederunt. Quod est signum pacis et unitatis. Consenserunt enim ita nos docere debere. Mihi et Barnabae. Ambo enim missi erant, ut Gentibus [Col. 0184B] praedicarent. Tantum ut pauperum memores essemus. Vel sanctorum qui erant Hierosolymis, qui omnia sua distribuentes ad apostolorum pedes pretia deponebant, vel quorum bona fuerant a Judaeis invasa, sicut legimus ad Hebraeos. Sed cum venisset et Petrus. Galatarum infirmitas eum compellit narrare, quod non solum caeteri apostoli nihil ei contulerint, nec minor eis fuerat, sed ipse in Petro aliquid correxit, qui princeps apostolorum fuit. Aliter licet dextras concordiae et pacis mihi dederunt, tamen Petro restiti, videns quod contra Evangelii regulam ageret. Hoc autem totum agit ut ostendat se nunquam circumcisionis fuisse factorem, quod de illo falsi apostoli confingebant.

Quoniam reprehensibilis erat. Id est, dignus reprohensione. [Col. 0184C] Cum Gentibus manducabat. Ut in vase demonstratum. Et simulationi ejus. Id est, hypocrisi, dum aliud coram Deo credebat, et aliud coram hominibus agebat

Ita et Barnabas. Qui tunc mecum ad Gentes missus fuerat. Dixi Petro coram omnibus. Dum enim coram omnibus culpa commissa fuit, coram omnibus argui debuit. Ideo autem hoc dixit, ut Judaeis de circumcisione superbia, et Gentibus desperatio tolleretur. Si tu cum sis Judaeus gentiliter vivis. Hoc est, si tu non tenes quod natus es, quomodo illos facis tenere quod nati non sunt? Rationem reddit, non injuriam facit.

Gentiliter. Id est, non Judaice, hoc est, non ex operibus legis, sed sola fide. Sic et Gentes vitam in [Col. 0184D] Christo invenisse tu nosti. Quomodo Gentes cogis Judaizare? Id est, dum te subtrahis tanquam a peccatoribus. Judaizare. Id est, honorem dare circumcisioni, et litteram observare. Nos natura Judaei, et non ex Gentibus peccatores. Nos, inquit, ego et tu Petre; illius miscuit personam et suam, ne illi facere videretur injuriam. Hieronymus de hac quaestione dicit, quod subtiliter hoc fecit Paulus, non vere Petro resistendo, sed in forma vituperat Petrum, alios per eum observantes litteram percutiendo. Cur enim ille vituperet Petrum consentiendo Judaeis, dum ipse circumcidit Timotheum per Judaeos? Augustinus vero asserit, quod vere Paulus Petrum reprehendit, nec falsum sit quod superius [Col. 0185A] in hac Epistola dixit: Quae autem scribo vobis, ecce coram Deo quod non mentior: non enim ita laudandi sunt sancti viri ut frangatur Scriptura. Sicut alii dicunt Petrum Deum non negasse, et in hoc mendacem faciunt Salvatorem dicentem: Ter me negabis. Quoniam non justificatur homo ex operibus legis, vel sabbatis, et circumcisione, caeterisque quae non per justitiam, sed ad edomandam populi duritiam sunt mandata. Sive non justificatur, hoc scilicet tempore Novi Testamenti.

Nisi per fidem Jesu Christi. Nam patriarchae et prophetae non ex operibus legis, sed ex fide justificati sunt. Inventi sumus et ipsi peccatores. Dum nec ipsis operibus legis justificatur homo. Nunquid ergo Christus minister peccati est? Hoc est, si hos pro [Col. 0185B] quibus passus est, non absolvit, tanquam non valens indulgere.

Ego enim per legem legi mortuus sum. Per legem Christi, legi litterae, sive per ipsam venientem ipsi mortuus sum, quia ipsa se cessaturam esse praedixit. Ut Deo vivam. Qui legem suam innovavit.

Cum Christo crucifixus sum. Qui omnibus peccatis quibus lex data est, sum mortuus. Ergo lex mihi minime necessaria. Vivo autem. Vivo hic vita spirituali. Jam non ego. Id est, vetus homo, vel non mea facultate. In fide vivo Filii Dei. Id est, in sola fide, qui nihil debeo legi. Non irritam facio legem Dei. Hoc est, non debeo illi esse in gemitum, qui me tantum dilexit, ut pro me etiam moreretur. Abjecta enim et irrita gratia est, si mihi sola non sufficit. Irritam ergo [Col. 0185C] gratiam facit, qui post evangelium vivit in lege, et peccatis post baptismum sordidatur. Hucusque contra Petrum. Nunc ad Galatas sermonem retorquet.



CAPUT III.

O stulti Galatae, quis vos fascinavit non obedire veritati? Hoc non est contrarium verbo Salvatoris, quo fratrem fatuum vocari prohibuit: qui more diligentis bene corripit, sicut Dominus dicit: Et vos sine intellectu estis, et modicae fidaei. Jus enim est magistris peccantes increpare discipulos. Quis vos fascinavit? Quis vobis invidit? Fascinatio enim Graece invidia interpretatur. Ante quorum oculos Christus Jesus proscriptus est. Vel quibus per meam praedicationem ita manifestata est passio ejus, ut ipse ante vos sententiam damnationis excepit. Et in [Col. 0185D] vobis crucifixus. Quasi apud vos omnia facta sint. Sive sic: Quem vere pro damnato et mortuo etiam nunc vilem habetis, dum putatis eum vobis non sufficere ad salutem. An ex auditu fidei? Si enim ex merito fidei Spiritum sanctum accepistis, quid vobis lex amplius dare poterit? Sic stulti estis, ut cum spiritu coeperitis. Magna stultitia est in servitutem Veteris a libertate Novi Testamenti et gratiae divertere. Nunc carne consummamini. Id est, in legem carnalem euntes. Tanta passi estis sine causa, si tamen sine causa. Galatae in crucifixum credentes, a Judaeis et Gentibus tormenta et opprobria multa perpessi sunt. Dicit ergo tanta sine causa pro Christo tolerastis, si tamen non iterum corrigatis. Si [Col. 0186A] tamen in hoc non dubitantis sermo est, sed potius confirmantis, secundum illud: Si tamen justum est apud Deum retribuere his qui vobis tribuant tribulationem. Operatur virtutes in vobis. Ostendit Galatas accepto per fidem Spiritu sancto dona habuisse virtutum, vel prophetiam et genera linguarum. Credidit Abraham Deo, et reputatum est illi ad justitiam. Non dixit operatus est per legem, sed sola fide credidit, hoc est, quod exiit de terra sua in terram quam ignorabat; quod Saram nonagenariam et sterilem credidit esse parituram; quod in Isaac vocaretur sibi semen, et quod obtulit filium suum. Providens hoc Scriptura. Non quod atramentum et membrana, quae insensuales sunt, possint futura praenoscere, sed quod Spiritus sanctus, et sensus qui in [Col. 0186B] littera latet, futura praedicant. In te. Non lege: sed in te, hoc est, in fide tua, qui es caput fidei. Benedicentur omnes gentes (Gen. XXII). Non una gens tantum Judaica, sed omnes gentes. Sub maledicto sunt. Quia ita praevaluit consuetudo peccandi, ut nemo jam perficiat legem, sicut Petrus Apostolus ait: Quod neque putres nostri, neque nos portare potuimus (Act. XV). Si qui vero justi non erant maledicti, non ex operibus legis, sed fidei gratia salvati sunt. Sed qui facit illa. Mandata legis. Vivet in eis. Carnali scilicet vita, quia non est reus mortis, dum implet mandata legis. Christus redemit nos de maledicto legis. Emere et redimere hoc est: quia qui emit, alienum; qui autem redimit, id est, proprium quod suum fuit, et suum esse desivit.
[Col. 0186C]

Maledictus omnis qui pendet in ligno. Non ideo maledictus quia pependit, sed ideo pendet quia maledictus. Ille negat Christum maledictum, qui negat Christum mortuum. Qui autem confitetur mortuum, et negare non potest mortem de peccato esse, et ob hoc etiam ipsum peccatum vocari, audiat ipse Apostolum dicentem: Quo modo vetus homo noster simul cum illo crucifixus est, et intelliget quod maledictum Moyses dixerit (Deut. XXI). Ideoque secutus Apostolus ait de Christo: Factus pro nobis maledictum, sicut non timuit dicere: Pro omnibus mortuus est, hoc est, non mortuus quia maledictus, quia mors ipsa ex maledicto est, et maledictum est esse peccatum, sive ipsum quo fit ut sequatur supplicium, sive ipsum supplicium, quod alio modo vocatur [Col. 0186D] peccatum, quia fit ex peccato. Quod autem additum est, omnis, ut diceretur: Maledictus omnis qui pendet in ligno, non sane Moyses minus praevidit etiam justos in cruce futuros; sed bene praevidit haereticos veram mortem Domini negaturos, et ideo volentes ab hoc maledicto Christum sejungere, ut a mortis etiam unitate sejungerent? Si enim vera illa mors non erat, nullum maledictum Christo crucifixo pependit in ligno, quia nec vere crucifixus est. Ac per hoc additum est omnis, ne Christus ad veram mortem non pertinere diceretur, si a maledicto, quod morti conjunctum est, insipienti honorificentia separetur. Ut pollicitationem spiritus accipiamus per fidem. Quae per Joelem omni carni promissa [Col. 0187A] est, vel universo generi humano, ut: Effundam de spiritu meo super omnem carnem (Joel. II). Fratres secundum hominem dico. Hoc est, humano utor exemplo. Sive secundum hominem: nam excelsiorem et profundiorem sensum habeo in his promissionibus, si dicerem; tamen non profunda profero, sed quae potest homo intelligere. Nemo irritam facit. Quasi dixisset: Si hominis testamentum nemo spernit, quanto magis Dei testamentum, hoc est, promissionem! Ac si diceret: Quamvis lex data est antequam impleretur promissio, tamen non in illa lege impleta est Abrahae promissio, sed ad hoc tantum lex data est, ut per illam aleremur, donec adveniret promissio. Simplex autem sensus, qui est in hoc loco textus, talem vim habet, ut docet Apostolus, [Col. 0187B] non posse per legem quae postea data est, repromissio, nec quae antea facta sunt ad Abraham destrui, et posteriora prioribus praejudicare. Non irritum facit. Id est, quae post tantum temporis data est lex, testamentum illud non potest evacuare, quod Abraham Deus confirmavit in Christo. Ad evacuandam promissionem. Vel ut non postea impleretur promissio post datam legem, quasi in illa impleretur. Quae post quadringentos et triginta annos facta est lex. Habitatio filiorum Israel, qua manserunt in Aegypto, fuit 430 annorum, quibus expletis, eadem die egressus est omnis exercitus Domini de terra Aegypti, ut Scriptura testatur Exodi. Quorum tamen summam annorum, chronographi a 75 anno nativitatis Abraham, quo terram repromissionis intravit, [Col. 0187C] computant sequentes editionem Septuaginta interpretum, quae dicit: Habitatio autem filiorum Israel, quam habitaverunt in Aegypto, et in terra Chanaan, ipsi et patres eorum anni 430. Quam necessario sequendam et ipsa Hebraica veritas ostendit, quae narrat Caath filium Levi, quem natum esse constat in terra Chanaan, vixisse annos 133, et filium Amram patrem Moysi annos 137, et ipsum Moysen 80 fuisse annorum tempore egressionis de Aegypto, quia nimirum horum summam annorum constat 430 implere non posse. Annuit autem horum translationi et Apostolus, cum ait: Abrahae dictae sunt promissiones, etc. Abrahae autem per repromissionem, id est, non per legem, quae nondum erat, sed per repromissionem: ut: In semine tuo benedicentur [Col. 0187D] omnes termini terrae.

Quid igitur lex? propter transgressionem posita est. A latere venientem quaestionem sibi ipse proponit: Quare ergo data est lex, dum non illa promissio est, nec implet promissionem, nemoque per eam salvatur? ad quod respondet: Lexpropter transgressionem posita est, et mortis pignus fuit, donec veniret semen. Hic autem hyperbaton est, ex omni parte confusum, est enim hic ordo: Lex posita in manu mediatoris propter transgressionem, disposita per angelos. Disposita per angelos. Quia per angelos lex ministrabatur. In manu mediatoris. Sive Moysi, ut quidam putant. Nam et Moyses, aiunt, inter Deum et populum medius fuit; sive Christi. Deus autem. [Col. 0188A] Id est, Christus. Unus est. Ideo hoc addidit, ne quis putaret Christum ab unitate divinae naturae divisum, quia mediatoris suscepisset officium. Lex ergo adversus promissa Dei? absit. Quia nec lex prohibuit, ut promissa quae praedicta sunt postea complerentur.

Sed conclusit. Id est, deprehendit. Ostendit arguendo peccata, quia vetus lex pestem non detulerat, sed ostendit omnia sub peccato, dicendo: Non est qui faciat bonum, non est usque ad unum, id est Veteris Testamenti. Ut repromissio. Id est, in semine tuo benedicentur omnes gentes. Ex fide. Id est, ut sola fide salvarentur credentes. Sub lege custodiebamur. Hoc est, servabamur a lege huic fidei, quae erat suo tempore revelanda. Conclusi. Id est, unius [Col. 0188B] Dei. Itaque lex paedagogus. Ad disciplinam nos arctius retentans perfectam doctrinam vero magistro reservabat. Non sub paedagogo sumus. Nam perfectae aetatis discipuli non indigent paedagogo. Omnes enim filii Dei estis. Ad hoc valet, ne Gentes de se desperarent, quia non custodiebantur sub paedagogo, et ideo se filios non putarent, sed per fidem induendo Christum omnes fiunt filii, non natura, ut unicus qui etiam sapientia Dei est, praestante mediatoris fide, quam fidei gratiam nunc indumentum vocat, ut Christo induti sint, qui in Christum crediderunt, et ideo Dei filii fratresque mediatoris effecti, in qua fide non est distantia Judaei neque Graeci.

Non est Judaeus neque Graecus. Ante enim non solum inter Judaeum et Graecum, sed etiam inter [Col. 0188C] tribum et tribum erat diversitas magna. Sed notandum, quod in hoc tres differentias, generis videlicet, conditionis, et sexus posuit. Omnes enim vos unum. Etsi omnes unum corpus Christi effecti estis. Abrahae semen ejus. Ut tres haeredes non ex carnali semine, sed ex divina promissione generati.



CAPUT IV.

Dico autem quandiu parvulus est. Parvulus filius vel populus, propter unam fidem ad unum semen Abrahae pertinens, sed partim sub paedagogo fuit ex parte Judaeorum, partim sub elementis hujus mundi, quibus tanquam procuratoribus serviebant ex parte Gentium. Nihil differt a servo. Quia filius sub correctione disciplinae, est quomodo servus. Sed [Col. 0188D] sub curatoribus. Qui haereditatem puero custodiunt.

Et actoribus. Qui eum ad bonos mores cogunt. Item, sub tutoribus, vel angelis, vel prophetis, quorum verbis in adventum Salvatoris quotidie erudiebantur.

Sub elementis hujus mundi. Quibus quasi diis usque ad adventum Christi Gentiles serviebant. Alii legem et eloquia prophetarum, quibus quasi quodam alphabeto erudiebantur, dicunt. Factum sub lege, quia circumcisus est, et hostia pro illo oblata est, quia si sub lege factus non esset, Judaei in eum credere non poterant. Ut adoptionem filiorum. Nos enim beneficio et dignatione misericordiae ejus Dei sumus filii. Reciperemus. Non accipiamus, sed recipiamus, [Col. 0189A] ut significaret et hoc nos amisisse in Adam, ex quo mortales sumus. Clamantem. Nos clamare suscitantem. Abba pater. Consuetudo Scripturae est, ut Hebraeum verbum cum interpretatione ponat, ut in Genesi est, mesech vernaculus. Imo cogniti estis a Deo. Quia non illum vos quaesistis, sed ille vos perditos requisivit: non quod tunc cognovisset illos Deus, praecognitos videlicet ante constitutionem mundi, sed quia tunc ipsi eum illius munere, non suo merito vel facultate cognoverant. Maluit Apostolus tropice loqui, ut tunc ab illo cognitos diceret, cum eis cognoscendum se praestitit, et maluit verbum suum corrigere quo dixit: Nunc autem cognoscentes Deum, quasi hoc minus recte dixerit, quod proprie dixerat, et dicere imo cogniti estis ab eo, [Col. 0189B] quam sine revocatione sibi arrogare se potuisse quod eis posse ille donaverat. Ad infirma et egena elementa. Quae nunc infirma et egena dicit, superius mundi elementa posuit. Infirma autem dicuntur, quia nihil possunt his qui se adorant. Egena vero, quod divina gubernatione egeant. Dies observatis. Sunt quaedam quae levissima putarentur, nisi in Scripturis demonstrarentur opinione graviora. Quis aestimaret enim quod magnum peccatum sit dies observare et menses, et annos et tempora, sicut observant qui certis diebus, sive mensibus, sive annis, volunt vel nolunt aliquid inchoare, eo quod secundum doctrinas vanas hominum fausta vel infausta existimentur tempora, nisi mali hujus magnitudinem ex timore Apostoli pensaremus? qui talibus [Col. 0189C] ait: Timeo vos ne forte sine causa laboraverim in vobis. Nibil enim profeci vos faciendo Christianos, si ista iterum observetis.

Estote sicut et ego. Vel veteres errores relinquite, sicut et ego reliqui, vel in omnibus imitatores mei estote. Quoniam et ego sicut et vos. Id est, errans fui aliquando, vel homo sum sicut et vos. Nihil me laesistis. Id est, ut merito putaretis me inimicitiarum, et non salutis vestrae causa moveri. Laedit discipulus magistrum, si per negligentiam suam praecepta ejus laboremque disperdat. Scitis quia per infirmitatem carnis. Vel passionibus, vel dolore corporis; ac si diceret: Ideo dico quod non me laesistis, quia quomodo vobis praedicavi infirmus fui, et tamen nec me tunc laesistis, neque sprevistis, sed mihi compassi [Col. 0189D] estis.

Et tentationem vestram. Tentati sunt enim cum persecutionem pateretur Apostolus, utrum desererent eum, an charitate amplecterentur; et dicit: Neque sprevistis, ut non susciperetis communionem periculi mei: grandis itaque tentatio discipuli est, si vir sanctus aut infirmetur, aut impune laedatur.

Quae ergo est beatitudo vestra? Vel illa quam in vobis in initiis laudabam, nunc nulla est. Quoniam si fieri posset oculos eruissetis. Hoc hyperbolice pro maxima dilectione dictum est. Verum praedicans vobis. Non quidquid verum, sed ut non circumcidantur. Aemulantur vos. Id est, invident vobis, qui [Col. 0190A] carnales vos de spiritualibus facere conantur. Non bene. Id est, dum seducere vos volunt. Ut illos aemulemini. Id est, ut sub jugo legis teneamini. Charismata. Id est, dona. Aemulamini. Id est, sectamini. Filioli mei quos iterum parturio. Id est, per hanc epistolam, quia prius parturivi vos per evangelium genitos in lucem veritatis, sed eundo in veterem legem, vanasque hominum doctrinas, novam vitam, Christique formam perdidistis; sed nunc vos iterum parturio, ut per poenitentiam renascamini. Et mutare vocem. Id est, quia magis viva quam mortua prodest.

Quoniam confundor in vobis. Confunditur, quia filii effecti servi esse coeperunt. Quoniam Abraham duos filios habuit. Dedit autem regulam ex hoc loco [Col. 0190B] Apostolus, intelligendi allegoricas rationes, scilicet ut manente historiae veritate, figuras Testamenti Veteris exponamus; nam cum dixisset Abraham duas uxores verissime habere, postea quae praefiguraverint demonstravit.

Unum. Ismael. De ancilla. Id est, de Agar Aegyptia. Et unum. Isaac. De libera. Id est, Sara. Secundum carnem. Id est, secundum usum carnalem Ismael natus est, quia Abraham carnalem concupiscentiam in juventute habens, de juvenili ancilla eum genuit, . . . . . * enim repromissionis suscitavit illum ex senili praesterilique matre, aliud ex alio significantia, quia qui litteram sequitur, filius est Agar; qui vero intelligentiam spiritualem, filius liberae. Nam haec sunt testamenta. Per ancillam vetus lex [Col. 0190C] designatur: per liberam, nova lex; filii autem Agar, filii Veteris legis sunt, in servitutem generantis: filii autem liberae, filii Novi Testamenti intelliguntur. In servitutem generans. Judaei metu etiam in praesenti cogebantur ut servi; nos vero praemiis invitamur ut liberi. Sina enim mons est in Arabia. Hoc dicit, quia sicut confinis est Sina et Hierusalem, terminus enim tribus Juda pertingit Sina montem, qui est in extremo Arabiae, ita utraque conveniunt in figuram Agar, id est, Veteris Testamenti. Sina videlicet in quo lex data est, et Hierusalem in qua lex custodita et impleta est. Serviens. Terrestris Hierusalem. Cum filiis suis. Id est, Judaeis. Item secundum Ambrosium apta est similitudo Agar ad [Col. 0190D] Vetus Testamentum, eo quod in illo sit data loco, qui locus ad gentem pertinet illam, unde erat et Agar: Agar enim Aegyptia erat, et tamen ex Arabia fuerat, quoniam non modica pars Aegypti in Arabia concludebatur. Nam quod dicit: Affinis est ejus, qui nunc est Hierusalem, de Agar dicitur, quoniam illa quae apud nos est Hierusalem, hoc est, quae in saeculo hoc esse videtur, aequam virtutem habet ad Agar. Sara autem Hierusalem coelestem significat. Quod autem dicit:

Et servit cum filiis suis. Non de Agar dicit, sed ad testamentum quod datum est in Sina redigit illud. Quae autem sursum est Hierusalem. Id est, quam praefiguravit Sara cum filio, vel spiritualis Ecclesia, quae mater est, tam Gentilium credentium, quam [Col. 0191A] etiam Judaeorum, cujus filii servi esse non possunt: bene autem addit sursum, quia Christiana Ecclesia spe et conversatione coelesti desiderio sublevabatur, ut nostra conversatio in coelis est (Phil. III). Quatuor figurae, ut historia, allegoria, tropologia, anagoge, hoc solo nomine quod est Hierusalem significantur. Nam secundum historiam civitas est Judaeorum; secundum allegoriam Ecclesia Christi; secundum anagogen civitas Dei illa coelestis, quae est mater omnium nostrum; secundum tropologiam anima hominis, quae frequenter hoc nomine aut increpatur, aut laudatur a Domino. Laetare sterilis. Hoc in Isaia scriptum est (Isai. LIV). Hoc autem vel Ecclesiae ex Gentibus, vel Hierusalem coelesti congruenter aptatur: utraque enim sterilis erat, Ecclesia [Col. 0191B] quidem Gentium, quod nec spirituales per baptismum filios Deo peperit; nec non coelestis Hierusalem apostaticis angelis derelicta, hominibusque vacua usque ad adventum Salvatoris sterilis permanebat.

Quae non paris. Pro non pariebas. Erumpe. In gaudium. Et clama. Id est, in tuba doctrinae, vel jubilo laetitiae exsulta. Desertae, id est, Ecclesiae. Quam ejus, id est, synagogae, vel terrestris Hierusalem. Quae habet virum, id est, sermonem legis. Persequebatur eum, id est, Isaac: In Genesi quidem hoc scriptum est: Quia luserit cum Isaac Ismael (Gen. XXI). Sed Apostolus ostendit, non simplicem lusum fuisse, quem persecutionem appellat: unum intelligitur, quia scurrilem eum et levem, sicut ipse erat, [Col. 0191C] facere cupiebat, ne illi posset in haereditate praeferri, ideo Abraham de ejiciendo eo vocem Sarae jubetur audire.

Secundum spiritum. Id est, secundum promissionem et virtutem spiritus. Ita et nunc. Hoc est, ita et isti servos sibi similes vos facere nituntur. Non enim haeres erit. Sic filii circumcisionis increduli atque haeretici, cum filiis gratiae Novi Testamenti haeredes non erunt.



CAPUT V.

State. Id est, in fide Evangelii. Christus vobis nihil proderit. Si solum illum ad salutem vestram sufficere non putetis. Quoniam debitor est universae legis. Qui caput operum legis, vel circumcisionem suscipit, necesse est ut caetera membra sustineat, [Col. 0191D] ne maledictioni subjaceat. Nos enim in spiritu. Vel spirituali gratia et conversatione, non littera.

Neque praeputium. Id est, ne aliquis praeputium tantum sufficere putaret circumcisione evacuata. Currebatis. Id est, fidei passibus. Persuasio vestra non ex eo est, qui vos vocavit. Persuasio haec, quam nunc sequimini, non est ex eo qui in principio vos vocavit, sed ex his qui postea vos conturbarunt: Non ut male in Latinis codicibus legitur, persuasio vestra ex Deo est. Modicum fermentum totam massam fermentat. Ne quis diceret: Cur omnes corripis, cum non omnes erraverunt? Ostendit quod modicum erroris fermentum totam possit Ecclesiae massam corrumpere. Parva scintilla moenia urbis, latissimos [Col. 0192A] saltus, regiones consumit; unius pecudis scabies totum maculat gregem. Ita doctrina perversa ab uno egrediens, multos invadit auctores. Fermentat []. Non ut male in Latinis codicibus, corrumpit. Ego confido de vobis in Domino. Non per conjecturam, sed spiritu prophetico pronuntiat, Galatas ad veritatis viam reversuros. Nihil aliud sapio. Id est, nisi quod doceo per epistolam. Si circumcisionem praedico. Hoc ideo dicit, quia quidam ex ipsis dicebant, quod Paulus observaret circumcisionem, dum circumcidit Timotheum. Ergo evacuatum est scandalum crucis. Vel scandalum quod patior propter praedicationem crucis evacuatum est, si non crucem praedico, sed circumcisionem. Utinam abscindantur. Hoc est, utinam a malo in bonum convertantur, vel [Col. 0192B] utinam totis potius virilibus suis castrentur, qui modicam corporis sui partem circumcidi praedicant. Aliter, utinam aliqua vindicta tales a vobis penitus separentur, ne vos ultra conturbent.

Vos enim in libertatem vocati estis. Potest locus iste sic melius explanari, quasi unum corpus se invicem complectens et non discrepans. Fratres, de servitute legis vocati estis. In libertatem evangelii. Unum obsecro vos, ne libertate pro licentia abutamini, detisque occasionem carni et luxuriae; quin potius discite, quia libertas haec major sit servitus. An lex ab invitis extorquebat obsequium hoc?

Per charitatem vobis serviatis invicem. Vos autem, fratres, propterea secundum legem spiritualem debetis [Col. 0192C] vivere, ut desideria carnis non perficiatis. Caro enim frigus timet, fame attenuatur et vigiliis, etc. E contra spiritus quae carni contraria sunt expetit. Ita fit, ut non ideo quia sub servitute legis esse cessastis, putetis vos esse liberos, quia non statim etsi lex non imperat natura cessavit, non enim ita de servitute in libertatem vocati sumus, ut carni serviamus. Sed per charitatem spiritus. Id est, non superbiam insinuo sub specie libertatis, sed spontaneum volo esse servitium. Quod si mordetis. Id est, oculum reddentes pro oculo, vel blasphemiam. Ne ab invicem consummamini. Id est, ne aliquis alicui causa mortis existat. Spiritu ambulate. Id est, spiritualibus desideriis et operibus. Caro concupiscit adversus spiritum. Non quod caro sine anima concupiscat, [Col. 0192D] sed ipsa anima, quoniam carnalia cogitat, caro dicitur: quoniam vero spiritualia, unus cum Deo fit spiritus. Item caro concupiscit adversus spiritum, hoc est Scripturae carneus intellectus adversus allegoriam spiritualem. In hoc loco carnem non hominem, vel non hominis substantiam, sed voluntatem carnis et desideria pessima debemus accipere, sicut spiritum non aliquam substantiam, sed animae desideria bona et spiritualia designare, quem idem Apostolus superius evidenter expressit, ita incipiens: Dico hoc, spiritu ambulate, et desideria carnis ne perficiatis.

Quod si spiritu ducimini, non estis sub lege. Spirituali, vel Spiritu sancto. Manifesta autem sunt opera [Col. 0193A] carnis. His tantum manifesta sunt, qui in Christo credunt. Plurimi quippe gentilium in suis ignominiis gloriantur. Hic opera carnis magis videntur mihi ad simplicem carnem, et spiritus intelligentiam, quam ad carnem legis, et parvulos in Christo referri. Adulterium. Superflue in Latinis codicibus legitur, adulterium.

Fornicatio. A legitimo conjugio declinatio. Immunditia. Ut masculi in masculos turpitudinem operantes.

Luxuria. Quae in duas species, in gulam et fornicationem dividitur. Irae. Inter iracundiam et iram hoc interest, quod iracundus semper, iratus pro tempore concitatur. Quaerendum est quomodo haec opera carnis vocat, cum multa ex his etiam animae sint [Col. 0193B] opera, sicuti ira, et caetera similia. Itaque quo modo caro, id est, carnale desiderium regnat, etiam animae opera illi deputantur: quomodo vero spiritus regnat, si qua bona opera caro fecerit, in fructibus spiritus reputantur. Sicut praedixi. Cum praesens inter vos eram. Fructus spiritus est charitas. Mater in primis debuit numerari. Gaudium. Spirituale. Pax. Etiam cum odientibus pacem. Patientia. Multas injurias patienter sustinere. Benignitas. Semper bene velle facere.

Bonitas. Bonum facere omnibus. Modestia. Nulli injuriam irrogare. Lenitas. Nec laesus irasci. Continentia. In cibo et conjugio. Castitas. Virginitas corporis et mentis. Adversus hujusmodi virtutes non est lex. Non enim ista lex prohibet, sed qui talibus [Col. 0193C] pollent supra legem sunt. Qui autem sunt Christi, carnem suam crucifixerunt. Si omnia simul vitia sunt crucifixa, si et caro quasi pendens in ligno non concupiscit, ad quid est nobis lex necessaria, quae data est ad vitia coercenda?



CAPUT VI.

Si autem spiritu vivimus. Hoc est, si spiritualem vitam habemus, spiritualiter conversemur, et non legi carnaliter serviamus. Inanis gloriae cupidus est, qui alterius quamvis veram doctrinam evacuare conatur. Provocantes alios in iram. Instigantes. Fratres, etsi occupatus fuerit homo. Hoc illis dicit, qui non fuerant persuasi, ut praeventos corrigant mansuete. Considerans teipsum. Hic Paulus ab aliis [Col. 0193D] arguitur, quod post pluralem singularem numerum posuit; sed tamen Hebraeus in vernaculo doctissimus profundos sensus aliena exprimere lingua non valet, nec curabat magnopere de verbis, cum sensum haberet in tuto. Ne et tu tenteris. Quia et ipse homo cum sis, potes in aliquo praeveniri, et adjutorio indigere, sicut sani infirmos sustinent, et mortuos sepeliunt, quia et ipsi infirmari et mori posse se credunt. Invicem onera vestra portate. Compatiendo peccantibus. [Col. 0194A] Legem Christi. Lex Christi charitas est, ut: Mandatum novum do vobis. Nam si quis ex Israel. Qui se putat non posse tentari, sive qui plus de se laudanti se quam conscientiae credit. Cum nihil sit. Eo ipso quo arrogans est. Probet. Id est, conscientiae testimonio examinet. In semetipso. Id est, in sua conscientia. Et non in altero. Id est, in alterius adulatione. Bonum enim alterius non illum adjuvat, sicut nec malum ejus illum infuscat. Onus suum portabit. Id est, qui meruerit vindictam, sustinebit eam, sic et qui praemium. Communicat autem is qui catechizatur. Superius spirituales docuerat, ut instruerent in spiritu lenitatis; nunc imbecillioribus imperat, ut sicut ipsi a magistris spiritualia metunt, sic magistris carnalia praebeant. Nolite errare. Ac si [Col. 0194B] aliquis diceret: Non habeo unde doctori meo communicem. Deus non deridetur. Ipse scit si habes, an non.

Quae enim seminaverit homo. Roborat eos ad considerationem earum rerum quas non vident, per eas quas vident. In carne sua. Id est, in carnalibus desideriis. Aut in carne sua, id est, in avaritia carnali non communicando doctori. De carne metet. De ipsa avaritia. Corruptionem. Id est, defectionem divitiarum. In spiritu. Id est, in spiritualibus desideriis, vel in spirituali largitate. Metet vitam. Largitatis retributionem. Non deficientes. Indeficientem enim justitiam indeficiens praemium subsequitur: qui enim perseverarit usque in finem, salvus erit. Ad domesticos fidei. Domesticos fidei supradictos magistros [Col. 0194C] nominavit. Videte qualibus litteris scripsi mea manu. Intelligite si istae litterae carnalem circumcisionem probant an non. Ab hoc loco usque ad finem manu sua scripsit, ostendens superiora ab aliquo arata.

Quicunque placere volunt. Id est, quicunque Judaeis carnalibus placere desiderant. In carne. Id est, in littera carnali. Non patiantur. Scilicet a Judaeis. Ut in vestra carne glorientur. Hoc est, de carne vestra circumcisa laudem apud Judaeos habeant, sive quod discipulos ad se traxerint. Nisi in cruce. Id est, in carne vestra gloriabor, nec in mea doctrina, sed in fide crucis, per quam mihi omnia peccata dimissa sunt, ut ego mundo morerer et ille mihi.

Mundus Crucifixus est. Ut me non teneat. Et ego [Col. 0194D] mundo. Ut eum quasi mortuum non teneam, neque concupiscam.

Sed nova creatura. Id est, si quis renatus in Christo nova conversatione utatur. De caetero nemo mihi molestus sit. Id est, nemo mihi resistat interrogando, Quare hoc dicis? Ego enim stigmata. Id est, signa et characteres non circumcisionis, sed crucis et passionis Domini in corpore meo circumfero, ut, Ter virgis caesus sum, et reliqua.



V. IN EPISTOLAM AD EPHESIOS.


[Col. 0195A]
CAPUT PRIMUM.

Refert Scriptura, testante Hieronymo, quod Paulus Ephesi triennio praedicaverit Jesum Christum. Inter omnes Pauli Epistolas vel maxime et verbis et sensu involuta est. Paulus apostolus Jesu Christi per voluntatem Dei. Id est, ex voluntate Dei Patris. Ergo per voluntatem Dei, non meis meritis. Sanctis. Non omnibus Ephesiis, sed his qui credunt in Christo. Et fidelibus. Omnes sancti fideles sunt, non omnes fideles sancti. Qui etiam catechumeni possunt ex eo quod Christo credunt fideles dici, non tamen sancti sunt, quia non sunt per baptismum sanctificati. Non solum ergo sanctis, sed etiam fidelibus, qui non adhuc sanctificati sunt, Paulus gratiam Christi exoptat.
[Col. 0195B]

Qui sunt in Christo Jesu. Plures fideles sunt, sed non in Christo: verbi gratia, si quis fideliter reddat depositum. Ad distinctionem ergo posuit, in Christo. Gratia vobis et pax. Gratia et pax, sive utrumque tam ad Patrem quam ad Dominum Jesum, sive ad singulos singula referenda sunt, ut gratia ad Deum Patrem, pax vero referatur ad Christum, siquidem sequitur: In laudem et gloriam, et gratiam, in qua gratificavit nos in dilecto, ut gratia Patris sit, quod filium pro salute nostra mittere dignatus est; pax vero Filii, in eo quod per ipsum Patri reconciliati sumus, destructo medio pariete. Benedictus Deus. Quod nos benedictos facit. Laudat Deum, quod donaverit infra scripta. Et Pater Domini nostri. Hoc est, qui est et Pater Domini nostri Jesu Christi, vel benedictus [Col. 0195C] Deus ejus qui assumptus est hominis, et Pater ejus qui in principio apud Deum erat. Qui benedixit nos omni benedictione salutari. Vel in omni abundantia et gratia, non in una, sed in cunctis benedictionibus; non quod omnes omnia consequamur, sed dum singuli singulas, vel plures habemus, omnes per singulas possidemus. In coelestibus. Id est, ipse Deus qui est in coelestibus. Aliter, non in carnali prosperitate, nec in terrena abundantia, sed in coelestibus donis virtutibusque nos benedixit. In Christo Jesu. In capite namque omnia membra benedixit. Sicut elegit nos in ipso. Sic nos benedixit, sicut elegit nos. Ante mundi constitutionem. Cui omnia futura praesentia facta sunt.

Ut essemus sancti et immaculati coram ipso. Id est, [Col. 0195D] non in hypocrisi coram hominibus. Quaerendum quare hoc dicat, cum scriptum sit: Non justificabitur in conspectu tuo omnis vivens (Psal. CXLII), in praesenti scilicet vita. Caeterum ad hoc nos elegit, ut essemus sancti et immaculati in futura vita, quoniam Ecclesia Christi non habebit maculam, neque rugam, licet etiam in praesenti vita justi, et sancti, [Col. 0196A] et immaculati, quamvis non ex toto, tamen ex parte non inconvenienter dici possunt. Inter sanctum et immaculatum hoc interest, quod sanctus immaculatus quoque intelligi potest, immaculatus vero non statim sanctus, sed sicut parvuli quoque immaculati sunt, qui integri sunt corpore, tamen non sancti, quia sanctitas voluntate comparatur. In adoptionem filiorum. Nam Salvator ejus natura filius est, nos vero adoptione. In ipsum. Id est, Christum, ut simus membra ipsius. Secundum propositum vero sanctum. Id est, non secundum meritum nostrum. In laudem. Id est in gloriam, id est, ut laudemus gloriam gratiae ipsius. In qua gratificavit nos. Id est, in qua gratos nos sibi fecit.

In dilecto. Ab omnibus subauditur: nam etiam ab [Col. 0196B] impiis Christus diligitur. Nam cum sit Christus sapientia veritas, pax, gaudium, quis hunc etiam impiissimus non diligat? Secundum divitias cognitionis gloriae. Id est, ut Copiosa apud Deum redemptio (Psal. CXXIX). Quae superabundavit in nos. Hoc est plus quam abundavit, ut non solum a morte redemptis gratis peccata dimitteret, sed etiam tantam nobis sapientiam donaret, ut voluntatis ejus occulta mysteria nosceremus. In omnia sapientia. Visibilium et invisibilium. Et scientia. Tantum visibilium: non tamen in nobis est haec omnis sapientia et scientia, sed in Deo. Mysterium voluntatis. Scilicet redemptionem nostram per suum sanguinem. Sed Deus in omni sapientia sua haec fecit.
[Col. 0196C]

Quod proposuit in eo. Inter propositum et praedestinationem hoc interest, quod praedestinatio est alicujus rei praefiguratio, multos annos in mente ejus qui destinat quod futurum sit. Propositum vero, cum vicina sit machinatio, et pene cogitationem sequitur effectus. Item praedestinatio est gratiae praeparatio: gratia vero est ipsa donatio. In dispensatione plenitudo temporis. Id est, postquam venit plenitudo temporum, quoniam omnis jam dispensatio temporum legis et naturae, prophetarumque transacta est.

Recapitulare omnia in Christo. Pro recapitulare in Latino codice scriptum est restaurare. Sensus atque in praesenti loco iste est: Omnis dispensatio quae ante mundum, et postea coepit esse in mundo, tam [Col. 0196D] invisibilium, quam visibilium creaturarum, adventum Domini pollicebatur. Itaque universa mysteria et omnis dispensatio vetustatis, non solum quae in terris, sed etiam quae in coelis, in Christi passione brevi recapitulatione completa sunt. Verbi gratia: Sicut Isaac oblatus praefigurat Salvatorem (Gen. XXII), et Abel a Cain occisus. Instaurantur quae in [Col. 0197A] coelis sunt, cum id quod in angelis lapsum est, ex hominibus redditur. Instaurantur vero quae in terra sunt, cum ipsi homines, qui praedestinati sunt in aeternam vitam, a corruptione vetustatis renovantur. In quo etiam nos sorte. Id est, gratuita gratia. Vocati sumus. Id est, qui nos qui ex Judaeis Christo credimus. Praedestinati. Id est, praeparati.

Nos qui ante speravimus in Christo. Nos apostoli vel Judaei, qui priores Gentibus credidimus Christo, sive ex lege exspectavimus Christum. In quo et vos charissimi. In quo etiam vobis Gentibus annuntiata est salus. Hucusque alloquitur specialiter qui in Epheso erant Judaeos, de sacramento incarnationis Christi; deinde Gentes, ut sint grati de beneficiis Dei. Signati estis. Ubi imago quae perdita est, reparata est. Primus [Col. 0197B] homo ad imaginem et similitudinem Dei conditus est; secundus in secunda generatione cum Spiritum sanctum acceperit, figuram Conditoris accepit. Spiritu promissionis. Qui omni carni per Joelem prophetam promissus est: Ut effundam de spiritu meo super omnem carnem.

In redemptionem acquisitionis, in laudem gloriae ipsius. Quos redimendo suo sanguine acquisivit, ut etiam in hoc laudemus gloriam ejus, quod non Deo, sed laudatoribus prosit. Non cesso gratias agens. Non cesso agens et faciens, per soloecismum, pro, non cesso gratias agere et facere. Notandum vero, quia fidem et charitatem habentibus, sapientiam a Deo deprecatur: noverat enim eam adjutricem omnium esse virtutum. Pater gloriae. Id est, secundum [Col. 0197C] divinitatem. Christus enim gloria Patris est, sicut et sapientia. Deus Domini nostri. Id est, secundum carnem. Et revelationis. Id est, ut revelata facie gloriam Domini contemplemini. In agnitionem ejus. Id est, ut perfecte cognoscatis magnitudinem ejus atque virtutem, qua potest promissa praemia, vel implere poenas. Magnitudinem, qua cum ubique sit, nihil eum potest omnino latere; qui enim hoc cognoverit pro certo, nullo poterit in loco peccare; nam qui humanum testimonium erubescit, multo magis divinum poterit revereri. Unde et Joannes apostolus omnem qui peccat, Deum non cognovisse confirmat. Oculos cordis. Id est, non corporis: spiritualia enim promissa non nisi spiritualibus oculis pervidentur. Ut sciatis quae sit species vocationis. [Col. 0197D] Si enim sciretis ad quantam spem vocati estis, omnem spem saeculi facile contemnetis: et si divitias haereditatis Dei videretis, omnis terrena vobis horrebit haereditas. Nemo enim regnum cum opibus suis sperans curator esse, et mediocrem substantiam possidere dignatur. Et constituens ad dexteram suam. Non quod Pater solium ponat et in eo sedeat, et Filium ad dexteram habeat, sed per humanam similitudinem potentiam demonstrat divinam. Super omnem principatum, et potestatem, et virtutem et dominationem. Novem angelorum scimus ordines, angelos, archangelos, virtutes, potestates, principatus, dominationes, thronos, cherubim, seraphim. Qui minima nuntiant, angeli; qui summa, archangeli vocantur. Virtutes, [Col. 0198A] per quos signa et miracula fiunt. Potestates, super virtutes adversas, quorum potestate virtutes adversae refrenantur, ne corda hominum quantum volunt tentent. Principatus, qui ipsis quoque bonis angelorum spiritibus praesunt. Dominationes sunt, qui etiam principatus et potestates dissimilitudine alta conscendunt, quibus caetera agmina ad obedientiam subjecta sunt. Throni sunt, qui tanta divinitatis gratia replentur ut in eis Dominus sedeat, et per eos sua judicia discernat. Cherubim quoque, id est, plenitudo scientiae sunt qui tanto perfectiori scientia pleni sunt, quanto claritatem Dei vicinius contemplantur. Seraphim autem, id est ardentes vel incendentes, qui tanto magis Conditoris sui ardent amore, quanto hunc vicinius vident, inter quos et [Col. 0198B] Deum nulli alii spiritus intersunt. Et dedit ei nomen. Id est, filius. Quod est super omne nomen. Ut: Magnificasti super omne nomen sanctum tuum (Psal. CXXXVII). Et omnia subjecit sub pedibus ejus. Id est, sub dominatione humanitatis ejus: contrarium videtur esse, quod alibi ait: Necdum videmus ei omnia subjecta, etc. Aut secundum praescientiam id quod futurum est, quasi jam factum esset commemorat, secundum eum sensum, quem exposuimus: Qui benedixit nos in omni benedictione spirituali in coelestibus; aut certe si de praeterito accipiendum est, sic debemus accipere, quod etiam ea quae non sunt ejus voluntati subjecta, naturae conditione deserviunt: verbi causa, daemones, Judaei, Gentiles. Sic intellige: Et dedit caput super omnem Ecclesiam. [Col. 0198C] Id est, non solum hominum, sed etiam angelorum. Qui per omnia in omnibus adimpletur. Nam quando omnes crediderint, tunc erit corpus ejus perfectum in omnibus membris; totus enim in membris omnibus, non in singulis adimpletur, ne ulla sit diversitas membrorum; aut omnia, id est, dona in omnibus, quia singula dona, vel plura per partes sunt in singulis. Nam in alio Deus justitia est, in alio castitas, in alio temperantia est.



CAPUT II.

Et vos cum essetis mortui delictis et peccatis vestris. Incipit collecta beneficia replicare, ut ad officium mandatorum ex contemplatione donatae indulgentiae avidius concitentur, hoc est, delicta, quasi initia peccatorum sunt, dum cogitatio tacita [Col. 0198D] subrepit; vero peccata sunt, cum quod opere consummatum pervenit ad finem. Secundum principem. Id est, diabolum. Multi sane opinantur quod diabolus in hoc aere satellitibus suis ad decipiendos diversis peccatis homines diviserit potestatem. Et cogitationum. In Graeco mentium [], quod ad dogmata pertinet contraria veritati. Et eramus natura filii irae. Id est, quod ab adolescentia mens hominum apposita sit ad malitiam: non est enim homo qui non peccet. Filii irae, sive perditionis, sive diaboli, qui ira dicitur, propter eam quam exercet adversus homines feritatem. Deus hoc. Hoc vocat. Per multam charitatem. Nimiae charitatis est, rebelles servos quasi filios diligere. Convivificabit [Col. 0199A] nos. Id est, in justitia peccata per baptismum et fidem dimittendo et purgando. Et conresuscitabit. Quia quod in capite praecessit, certum est in membris aliquando futurum. Simulque fecit. Pro faciet. Abundantes divitias. Id est, quod daturus sit, quae nec oculus vidit nec auris audivit. Vere abundans gratia est, quae nec solum peccata donavit, sed etiam cum Christo resuscitatos in dextra Dei in coelestibus collocabit. Per fidem. Id est, non per opera. Sed ne sibi salutem ipsam fide arrogaret securus, adjunxit: Et hoc non ex vobis, quoniam ipsa fides non ex vobis, sed ex eo qui vocavit nos. Ne quis glorietur. Id est, suis meritis, et non a Deo esse salvatum. Creati in Christo. Id est, renati per baptismum. Memores itaque estote. Commemorat [Col. 0199B] illos de quanta ignobilitate ad summam regni producti sint dignitatem, ut non sint ingrati beneficiis largitoris. Quae dicitur circumcisio. Id est, non virtute, sed nomine. In carne. Id est, non spiritu. Manufacta. Id est, manu humana facta, non spiritu Dei in corde.

Alienati a conversatione Israel. Id est, qui tunc erat populus Dei. Et peregrini. Etiamsi ex parte credebatis, proselyti tamen, id est, advenae habebamini. Sine Deo. Errantes. In hoc mundo. Nullos falsos Deos colentes, unum verum Deum amisistis. Gratis longe. Deus cum ubique sit praesens, longe tamen ab impiis dicitur.

Facti estis prope. Id est, ut Judaeis aequaremini, qui cum Deo erant. In sanguine Christi. Id est, [Col. 0199C] credendo vos ejus sanguine et passione liberatos. Ipse est enim pax nostra. Ipse est reconciliatio utriusque populi adinvicem et ad Deum. Et medium parietem maceriae. Medius paries, et sepis, et materia onera legis erant, duos populos dividentia, et ideo ipse paries inimicitiae nominantur.

Solvens inimicitias. Id est, circumcisionem, etc., quae non tam Dei voluntas, quam temporis ratio a populi duritia exegerat. Aliter, solvens inimicitiam, id est, sapientiam carnis, quae inimica est Deo. In carne sua. Id est, passione carnis suae. Legem mandatorum. Id est, in qua sunt mandata, circumcisio, et sabbata, et neomeniae. Decretis. Id est Evangelii dogmatibus evacuans. Item, ipse est pax nostra, qui fecit utraque unum. Caeterum tota intelligentia ad [Col. 0199D] angelos transferenda est, virtutesque coelorum, et ad animas humanas, quod in suo sanguine terrena et coelestia copulavit, quae inter se ante dissidebant, et bonus pastor morbidam ad montes revectans ovem, fecerit esse cum caeteris; atque ita crux Domini non solum terrestribus, sed etiam coelestibus profuit. Idem in expositione Habacuc: Ipse solvit enim medium parietem Israel, id est, obscuritatem veterum prophetarum, et omnia antiquae legis aperuit sacramenta. Quod autem ait, Ut duos conderet in semetipso in unum novum hominem, magis videtur superiori de Judaeis et Gentibus sensui convenire, sic intellige: Hominem juxta imaginem et similitudinem Dei factum, eamdem per reconciliationem [Col. 0200A] formam recepturum, quam et nunc angeli habent, et ipse perdiderit; novum autem hominem, qui quotidie renovatur et habitaturus est in novo mundo. Aliter, in unum novum hominem, id est, in unum populum Christianum effectum: in uno spiritu pulchre tres personas dicit. In accessu duorum populorum. Id est, totius Christiani populi generis humani. Ergo jam non estis hospites. Ad id quod praemiserat: hospites testamentorum Dei, nunc respondet: Sed estis cives. Praemiserat, alienati a conversatione Israel. Hic locus adversum eos vel maxime facit, qui diversas naturas nituntur introducere. Quomodo enim peregrini facti sunt cives sanctorum, et quomodo domestici Dei fuerunt quondam alienati a conversatione Israel, si non potest natura vel in [Col. 0200B] melius, vel in pejus mutari? Supra fundamentum apostolorum. Apostoli fundamentum sunt, vel Christus fundamentum est apostolorum. Christus est fundamentum qui etiam lapis dicitur angularis, duos conjungens et continens parietes. Ideo hic fundamentum et summus est lapis, quia in ipso et fundatur, et consummatur Ecclesia. Summus hic angularis lapis, quia populum utrumque continet; sive juxta interpretationem coelestia jungit atque terrena. Christus est lapis pretiosus de monte, reprobatus a Pharisaeis legem aedificantibus.

In templum sanctum in Domino. In templo sancto non possunt lapides poni nisi sancti. Ad comparationem templi Hierosolymae dicit exstrui corpus Christi, id est, Ecclesiam, ut multo majorem munditiam [Col. 0200C] et sanctitatem habeat veritas quam imago. Sensuum magis in Apostolo quaerendus est ordo quam verborum.



CAPUT III.

Hujus rei gratia. Id est, hujus rei, quam superius memoravi, quod Filius Dei et gentes salvaverit, et Judaeos et utrosque fecerit unum. Ego Paulus. Id est, cognovi mysterium, vel docui. Vinctus Christi. Id est, Christi amore ligatus Romae. Si tamen audistis. Si tamen firmiter retinetis me in vobis dispensationem accepisse doctrinae. Notum mihi factum est mysterium. Id est, Judaeos et Gentes unum populum esse factum in Christo. Sicut supra scripsi. In superioribus hujus epistolae; quoniam dixit: Ut notum faceret vobis sacramentum voluntatis suae. In [Col. 0200D] brevi prout potestis. Non quoniam poteram ego scribere, sed quoniam vos assequi valebatis. In mysterio Christi, non in eloquentia saeculari. Non est agnitum filiis hominum. Signanter et caute ait filiis hominum fuisse absconditum sacramentum, non tamen filiis Dei, patriarchis et prophetis, de quibus ait: Ego dixi: Dii estis. Aliter: Qoniam revelatum est apostolis, ignorabant prophetae; aliud est enim spiritu ventura cognoscere, aliud ea cernere opere completa. Unde et Joannes major omnibus Prophetis esse dicitur, quia quem caeteri prophetaverunt, ipse conspexit, et digito demonstravit dicens: Ecce agnus Dei, ecce qui tollit peccata mundi. In Spiritu esse Gentes cohaeredes. Per Spiritum mihi revelatum [Col. 0201A] est, sive in Spiritu, illos sociatos esse, non carnis circumcisione. Cohaeredes. Id est, Israelis, vel quod melius est, Christi: ut haereditas Deus nostra sit, et cohaeres Christus. Et concorporales. Id est, unius corporis; non solum cohaeredes, quod possunt diversi generis esse; non solum concorporales, quia id possunt ejusdem generis filii, non ejusdem substantiae et gloriae. Ideo sequitur: Et comparticipes promissionis secundum operationem virtutis ejus. Cujus virtus me confirmat, sive cujus virtutes meum confirmant evangelium. Mihi enim minimo omnium sanctorum data est gratia haec. Non puto Apostolum cum mentis suae concordasse secreto, ut vere omnibus sanctis minimum se esse dixerit; verbi gratia, his qui erant in Epheso, Corintho, [Col. 0201B] Thessalonica, vel in toto orbe. Quod cum humilitatis indicium sit se omnibus sanctis minimum dicere, mendacii est reatus, aliud in pectore clausum habere, aliud in lingua promere. Sed hoc praecepto Domini fecit Paulus, dicentis: Qui vult in vobis major esse, fiat omnibus minor: et qui vult esse primus, fiat omnium novissimus (Marc. IX). Omnibus enim qui se propter Christum infirmos esse cupiebant, apostolus Paulus infirmior erat, et idcirco major omnibus. Plus, inquit, aliis laboravi. Evangelizare investigabiles divitias Christi. Quaeritur, si investigabiles, cur evangelizantur in populo? Si absconditae, qua ratione per Paulum referuntur? Hic ergo investigabile absconditum dupliciter sentiendum: quod investigabiles ante divitiae fuerunt, et [Col. 0201C] tunc post Domini apertae sunt passionem; aut certe, quia natura sua homini investigabiles erant, haec Deo revelante, in quantum tamen possumus, nobis sunt cognita.

Et illuminare omnes. Tunc illuminat, quando Gentes et Judaeos ad fidem Christi vocat. Sacramenti absconditi. Id est, incarnationis Christi et vocationis Gentium ad fidem, prioribus temporibus soli Deo cognitum erat. Ut innotesceret principibus. Ut per me his qui rebus coelestibus, donisque per omnem Ecclesiam principantur, multiformis sapientia innotescat. Item: Si principibus et potestatibus in coelis (licet quidam principem aeris istius et angelos ejus interpretantur), ignota fuit multiplex sapientia Dei, quae nunc eis per Ecclesiam revelata est, quanto magis [Col. 0201D] patriarchis et prophetis ignota fuit? quos supra non ignorasse mysterium Christi, sed ita ut apostoli, nescisse monstravimus. Ex quo intelligimus, quia crux Christi non solum nobis, sed et angelis profuit, et aperuit sacramentum quod ante nesciebant. Denique interrogant: Quis est iste rex gloriae? Quam fecit. Quam olim Deus in sua mente decrevit. In quo habemus libertatem. Id est, conscientiam puram, vel conscientiae puritatem. Et accessum. Id est, ut noster ad Deum sensus accedat. Propter quod peto. Sed magis gloriari debetis, intelligentes me tanta absque certae spei fiducia sustinere non posse, quae apud infideles poenae, apud fideles victoriae sunt. Quae est gloria vestra. Pro: quae sunt. Ex quo omnis paternitas. [Col. 0202A] Hoc solus pater omnium praestat caeteris, ut patres dicantur; sive per naturam pater Domini, sicut caeterae quoque creaturae paternitatis nomen adoptione meruerunt. Quoniam autem nos, qui non sumus de genere Abraham, si fidem illius habuerimus, filii Abraham vocamur, et patriarchas et prophetas patres vocamus, ita puto angelos et habere principes sui generis, quos patres gaudeant habere in coelestibus. In interiore homine. Ubi interior per fidem robustus est, ibi habitat Christus, non ubi exterior saginatur. Ut possitis comprehendere quae sit latitudo. Quidam dicunt, quod latitudo spatiosa via, quae ducit ad mortem, intelligatur, longitudo vita aeterna, altitudo coelestes virtutes, profundum contrariae inferorum virtutes ac potestates, ut scilicet [Col. 0202B] horum omnium notitiam habentes, noverint quid eligant, vel quid refutent. Nulla rotunditas longitudinem et latitudinem habet, altitudinem quoque et profundum, sed ex universis partibus coaequalis.

Scire etiam supereminentem scientiae charitatem Christi. Hoc est, ut digni simus, per scientiam et bonam conversationem habere Christi supereminentem charitatem. Supereminet autem scientiae charitas Christi, cum ex ipso nascatur, sicut supereminet fructus. Ut impleamini in omnem plenitudinem Dei. Quia non prodest scientia sine charitate. Plenitudo namque donorum Dei non erit, si charitas desit. Ei autem, qui potens est omnia facere superabundanter, quam petimus, aut intelligimus. Redit ad id, quod supra dixit: Propterea flecto genua, [Col. 0202C] etc. Nuncque subinfert. Ei autem, etc. Secundum virtutem, quae operatur in nobis. Non secundum merita nostra. In omnia saecula saeculorum. Immensa beneficia immensis laudibus sunt celebranda.



CAPUT IV.

Ego vinctus in Domino. Carcere scilicet vinctus, vel quod melius est, Christi charitate. Quidam vinculum animae corpus dicunt. In Domino. Id est, non meo delicto, vel obsecro vos in Domino. Ut digne ambuletis. Id est, non declinantes ad dexteram, neque ad sinistram. Et mansuetudine. Mansuetus nulli nocet. Sufferentes invicem in charitate. Quia sufferunt philosophi, sed non in charitate. Nos vero non ut laudemur, sed ut ille, quem sustinemus proficiat, diligentes sustinere debemus. Solliciti servare unitatem [Col. 0202D] spiritus in vinculo pacis. Nec dicentes: Ego Apollo, ego Cephae (I Cor. I). Quidam hic non Spiritum sanctum, sed mentis affectum dicunt, ut: Erat illis cor unum, et anima una. Unum corpus. Id est, Ecclesia unum consensum debet habere in uno corpore, omnium compago membrorum, quae ad unam spem sunt vocata salutis. Et unus spiritus. Id est, quamvis multa largitur. Unum baptismum. Quamvis sub tribus personis datur. Et hoc contra Valentinianos, qui duo baptismata dicunt. Qui super omnes est. Super omnia Pater, quia auctor est omnium. Per omnes. Filius, quia per ipsum creata sunt. In omnibus. Spiritus sanctus, ipse enim credentibus datur, et templum ejus sumus. Unicuique autem nostrum [Col. 0203A] data est gratia secundum mensuram. Nunc de differentia donorum dicit, ne ab hoc invidi fiant invicem, cum Christus singulis dividit. Secundum mensuram. Tam nostrae capacitatis quam illius largitatis. Quamvis immensus est Deus, tamen juxta mensuram gratiam donat, id est, ut capere possimus. Captivitatem. Nam quos diabolus tenebat in morte, Christus captivavit ad vitam. Dedit dona. In Psalmo ait: Accepisti dona (Psal. LXVII). Ipse ergo et dat, et in suis membris accipit. Quod autem ascendit, quid est, nisi quia et descendit? Exponit, cur dicatur ascendisse, quem ubique esse non dubium est. Secundum formam scilicet servi, ad quam non localiter, sed dignanter descenderat. Super omnes coelos. Nunquid corporaliter super omnes coelos, [Col. 0203B] quos philosophi sphaeras vocant, transiens, stetit in summo coeli fornice? Aut certe omnia corporalia contemnens, et aeterna contemplans, super coelos, id est, super invisibilia sedisse credendus est? quod ego melius puto. Ut adimpleret omnia. Ut non solum prophetas compleret, sed etiam has occultas dispensationes: neque scire possumus, quomodo et angelis in inferno sanguis Christi profuerit

Et ipse dedit quosdam. Nunc tractat donorum praedictorum differentiam secundum mensuram donationis Christi. Alios pastores et doctores. Non autem ait alios pastores et alios doctores; sed alios pastores et doctores, ut qui pastor est, debeat esse doctor. Alios vero evangelistas. Omnis apostolus evangelista est, non omnis evangelista apostolus. [Col. 0203C] Donec occurramus omnes in unitate fidei. Ex libro de Civitate Dei vigesimo secundo: Si dixerimus ad Dominici corporis modum etiam quorumcunque majora corpora redigenda, peribit de multorum corporibus plurimum, cum ipse capillum non periturum esse promiserit. Restat ergo, ut suam recipiat quisque mensuram, quam vel habuit in juventute, etiamsi senex sit mortuus, vel fuerat habiturus, etiamsi est ante defunctus. Atque illud quod commemoravit Apostolus de mensura aetatis plenitudinis Christi, aut propter aliud intelligamus dictum esse, id est, ut illo capite populi Christiani accedente, omnium perfectione membrorum aetatis ejus mensura compleatur; aut si hoc de resurrectione corporum dictum est, sic accipiamus dictum, ut nec [Col. 0203D] infra, nec ultra juvenilem formam resurgant corpora mortuorum, sed in ejus aetate et robore, ad quam usque Christum hic pervenisse cognovimus. Circa triginta quippe annos definierunt esse etiam saeculi hujus doctissimi hominum juventutem: quae cum fuerit proprio spatio terminata, inde jam hominem in detrimenta vergere gravioris ac senilis aetatis. Et ideo non esse dictum in mensuram corporis, vel in mensuram staturae, sed in mensuram aetatis plenitudinis Christi, id est, in eo debet esse, qui est vir perfectus, caput et corpus, quod constat omnibus membris, quae suo tempore complebuntur. Quotidie enim eidem corpori accedunt, dum aedificatur Ecclesia, cui dicitur: Vos estis corpus Christi, et [Col. 0204A] membra. Secundum operationem, inquit, in mensuram uniuscujusque partis. Si ergo est mensura uniuscujusque partis, ita totius corporis, quod omnibus suis membris constat, est utique mensura plenitudinis Christi, de qua dictum est, in mensura aetatis plenitudinis Christi. Quam plenitudinem etiam illo commemoravit loco, ubi ait de Christo: Et ipsum dedit super omnem Ecclesiam, quae est corpus ejus, plenitudo ejus, qui omnia in omnibus implet.

Parvuli fluctuantes. Instabiles adinstar fluctus, qui a vento movetur.

Et circumferamur omni vento doctrinae. Ut non simus ignorantes, nec dubie vacillantes, et more imperiti gubernatoris omnis doctrinae vento nostrae fidei vela pandentes, ne facile naufragemus, aut ad [Col. 0204B] portum perfectionis nunquam pervenire possimus. Et astutia. Id est, dialecticae artis.

Veritatem autem facientes. Omnia in veritate propter charitatem Christi, et nihil in hypocrisi facientes. Per omnia. Incrementa seu dona, vel opera. Ex quo totum corpus compactum. Singulis membris, id est, justis quibuslibet. Et connexum. Nervis et cute. Per omnem juncturam. Membrorum scilicet a capite usque ad pedes, ex capite connexum corpus per omnem juncturam, vel subjunctionem operationis crescit, dum se alterutrum membra aedificant diligendo, ita ut unumquodque membrum in sua membra augeatur, hoc est, ut qui est per sapientiam oculus, in eorum numerum crescat, qui oculi officium erunt, et singula suo loco proficiant [Col. 0204C] membra.

In charitate. Dum dicit in charitate, ad sensum pertinet, quia hoc totum spiritualiter intelligendum est. Haec idcirco apud nos obscura sunt, quia metaphorics dicuntur.

Hoc igitur dico et testificor in Domino. Quos superius rogaverat, hic Domini obtestatione constringit: hoc ergo dico vobis, qui occursuri estis in mensura aetatis plenitudinis Christi.

Ne ambuletis sicut gentes ambulant, qui desperantes semetipsos. Id est, nullam spem coelestium praemiorum habentes. Et avaritiae. Non ad avaritiam, ut sonat, simpliciter pertinet, sed ad libidinem atque luxuriam, quod nonnunquam luxuriando patiuntur. Non ita didicistis Christum. Discere Christum, idem [Col. 0204D] est, et sapientiam audire. Si tamen illum audistis. Si autem omnes, qui Christum audire videntur, audirent, nunquam ad Ephesios, et certe illos, quibus sacramenta Christi revelaverat Apostolus, diceret: Si tamen illum audistis. Et in illo docti estis. Aliquando per semetipsum docet nos in cordibus nostris, aliquando per doctores.

Sicut est veritas in Jesu. Nam sancti per speculum et aenigmata vident, in Jesu autem veritas. Secundum desideria erroris. Faciens omnia secundum desideria cordis carnalium cogitationum.

Et induite novum hominem. Id est, Christum, cujus conversatione induimur. Qui secundum Deum creatus est in justitia. Ecce manifestum est, quod [Col. 0205A] amisit Adam justitiam et sanctitatem, et veritatem. Justitia. In judiciis. Sanctitas. In operibus. Veritas. In verbis. Loquimini veritatem, unusquisque cum proximo suo. De Zacharia sumptum. Quia sumus invicem membra. Non possunt alterutrum membra se fallere, neque laniare, ita et vos. Irascimini, et nolite peccare (Psal. IV). Evidenter hoc dicit vitiis et furori vestro, ne conniventibus vobis sol justitiae Christus incipiat propter iracundiam vestram mentibus obscuratis occidere, et discedente illo locum diabolo in vestris cordibus praebeatis. Aliter: Sol non occidat super iracundiam vestram (Jacob. IV), hoc est, ut ira sit brevis, nec in diem crastinum differatur. Neque locum detis diabolo. Porta enim diaboli peccatum est, quemadmodum [Col. 0205B] Spiritus sancti justitia. Qui furabatur, jam non furetur. Hoc est, alienos labores aliquando direptos, nunc suo labore compenset, et operando tribuat indigentibus, qui multos furando fecit egentes. Magis autem laboret, et operans manibus. Operatur bonum, qui declinat a malo, et facit bonum, et operatur in agro animae suae, ut spiritualibus panibus impleatur, et possit commodare esurienti et necessitatem sustinenti, dans in tempore cibaria coelestis dogmatis conservis suis. Si autem talis est qui operatur bonum, ergo et is qui furatur consequenter verba furatur et dogmata, de furto vivens, de furto sibi cervicalia consuens, et Scripturarum pannos hinc inde colligens, ut possit tunicam facere conscissam. Diabolus est Graecum verbum quod Latine dicitur criminator, [Col. 0205C] lingua vero Hebraica Satanas appellatur adversarius, sive contrarius. Et ab Apostolo Belial, id est, absque jugo, quod de collo suo Dei ejecerit servitutem, quem Aquila apostatam transtulit. Operans manibus quod bonum est. Non quod malum, ut sunt multae inhonestae vel malae artes, ut maleficia, etc. Sed si quis bonus. Sermo qui docet virtutes. Et nolite contristare Spiritum sanctum Dei. Non quod ipsa Spiritus sancti substantia contristari potest, cum habeat aeternam atque incommutabilem beatitudinem, sed quia ita in sanctis habitat, ut eos impleat charitate, qua necesse est ut homines ex tempore gaudeant, profectu fidelium et bonis operibus. Et ideo necesse est ut etiam constristentur lapsu vel peccatis eorum de quorum fide ac pietate gaudeant: [Col. 0205D] quae tristitia laudabilis est quia venit ex dilectione quam Spiritus sanctus infudit. Propterea et ipse spiritus dicitur contristari ab eis qui sic agunt, ut eorum factis contristentur sancti, non ob aliud nisi quia Spiritum sanctum habent, quo dono tam boni sunt, ut eos mali moestificent, hi maxime quos bonos fuisse sive noverunt, sive crediderunt: quae profecto tristitia non solum non culpanda, verum etiam praecipue laudanda atque praedicanda est. Item: Nolite contristare Spiritum sanctum. Hominibus loquentes, comparationes inducit humanas, ut ex nobis intelligamus quantam Spiritui sancto injuriam facimus cum donum ejus in nobis aliqua peccati sorde polluimus. In quo signati estis. Signati autem sumus [Col. 0206A] Spiritui sancto. In die redemptionis. In die baptismi. Amaritudo. Rancor in corde. Ira. Quae in vultu apparet, furore restincto desiderat ultionem. Indignatio. Est ex superbia, cum aliquem judicamus indignum, et ideo nolumus eum sustinere. Clamor. Scilicet ille qui ex furore descendit. Caeterum Isaias bene clamare jubetur, et ipse Dominus in templo clamabat: Qui sitit, veniat et bibat (Joan. VII). Peccatum perpetrare crimen est; peccatum praedicare, clamor. Cum omni malitia. Comprehendit omnia mala, dicendo malitia. Aut malitia est, quae inimico vicem reddere potest. Estote autem invicem benigni. Postquam vitia eradicavit, virtutes plantat, ut Jeremias dicit: Ut evellas et plantes. Benigni. Ex corde. Misericordes. Operibus. Donantes. Id est, remittentes peccata.


[Col. 0206B]
CAPUT V.

Estote autem imitatores Dei. Indulgendo peccata, ut est: Domine, ne statuas illis hoc peccatum, quia nesciunt quid faciunt (Luc. XXIII, 34).

Et tradidit semetipsum. Ergo sicut ille animam suam pro nobis tradidit, ita et nos pro fratribus animas ponamus. Oblationem et hostiam. Omne sacrificium oblatio vocatur, hostia vero de vivis; at in Christo continetur utrumque, quia ipse oblatus est et vivus. In odorem suavitatis. Odor suavitatis charitas est. Fornicatio autem. Omnia crimina breviter comprehendit, duas criminum designando radices, id est, fornicationem et avaritiam. Et omnis immunditia. Titillatio carnis, et fluxus sanguinis ex qualicunque attritu ventris.
[Col. 0206C]

Aut turpitudo. Id est, libidinosa cogitatio. Inter stultiloquium et scurrilitatem hoc interest quod stultiloquium nihil in se sapiens et corde hominis dignum habet. Scurrilitas vero de prudenti mente descendit, et consulto appetit quaedam vel urbana verba, vel rustica, vel turpia, vel faceta, quam nos jocularitatem alio verbo possumus appellare, ut risum moveat audientibus. Verum et haec a sanctis viris propellenda, quibus magis convenit flere atque gaudere.

Sed magis gratiae actio. Non ut Deo gratias agamus, sed ut grati sive gratiosi simus apud homines, ut: Sit sermo vester sale conditus. Hoc enim scitote. Hoc contra illos agit qui solam fidem posse sufficere dicunt. Aut avarus. Qui sic honorat divitias ut deos. [Col. 0206D] Nam in avaro idololatria est, quod scripturam ipsius nummi colit, ut voracium Deus venter est, ita cupidorum Deus dicitur pecunia. In filios diffidentiae. In Sodomitas, vel in eos qui diluvio perierunt. Notandum est quod sex vitiis supra prohibitis, fornicatione, immunditia, avaritia, turpitudine, stultitia, scurrilitate, nunc tantum tria posuerit, fornicationem, immunditiam et avaritiam, quibus qui fuerit obnoxius, haereditatem in regno Christi et Dei non possit habere. Si enim ita stultiloqui et scurrae alieni essent a regno Dei, quomodo iniquos specialiter separavit, videretur sententia esse crudelis, non ignoscere imbecillitati fragilitatis humanae, cum etiam per jocum nos dicta damnarent. Qui enim in sermone [Col. 0207A] non labitur, perfectus est. Neque vero ista dicentes locum stultiloquio et scurrilitati damus, dum non excludantur a regno, sed quoniam apud Patrem diversae sunt mansiones, et stella a stella differt in gloria, sic et resurrectio mortuorum, quamvis aliquis a fornicatione, immunditia atque lascivia alienus sit, tamen si stultiloquus fuerit et scurra, non tenebit eum locum quem possessurus erat si haec vitia non haberet: respondeat, quia stultiloquium et scurrilitas non eumdem habeant reatum quem fornicatio, immunditia et avaritia, nunquid et turpitudinem cum tribus superioribus debuit nominare? Ad quod dicendum hic turpitudinem significare absconditam cogitationem, cui inflammatur sensus noster ad libidinem, et carnis titillationibus anima ignita succenditur, [Col. 0207B] et nihilominus Dei timore in judicio refrenatur: et quomodo stultiloquium et scurrilitas, sic ista turpitudo non perdit, nec in perpetuum excludit a regno. Participes eorum. Fornicatio, immunditia, avaritia. Filii lucis. Id est, Christi, vel fidei, vel scientiae. In omnibus bonitate. Id est, in benignitate ad omnes, ut: Deus solem suum oriri facit super bonos et malos (Matth. V). Justitia. Operum et judiciorum. Et veritate. Verborum. Probantes quid sit beneplacitum Deo. Quia videtur tota scatere sententia, ordine tenenda est: Nolite fieri participes eorum, probantes quid sit beneplacitum Deo; etsi enim aliquando eratis tenebrae, nunc lux in Domino, ut filii lucis ambulate. Fructus lucis ostendite, in bonitate, et justitia, et veritate. Et nolite communicare operibus infructuosis [Col. 0207C] tenebrarum. Id est, quia lux non potest communicare cum tenebris. Tenebrarum opera sunt, quae ad tenebras ducunt. Redarguite. Id est, peccantes, dum lux estis. Quae enim in occulto fiunt. Fornicatio, immunditia, avaritia. Ab eis. Filiis scilicet diffidentiae. Etiam dicere. Aliquando nominat turpia propter utilitatem, aliquando pro verecundia non nominat. Omnia quae arguuntur. Quae occulta fiunt a filiis diffidentiae, ut ex eo quod corripiuntur, mutentur in melius, et mutata manifestentur in publico, et publicata fiant lumen. Omne autem quod manifestatur, lumen est. Incipit lumen esse cum crediderit, et vobis adjungitur.

Propter quod dicit: exsurge a mortuis. Ego secundum ingeniolum meum omnes editiones veterum Scripturarum, [Col. 0207D] ipsa quoque Hebraeorum volumina diligenter eventilans, nusquam hoc scriptum reperi, nisi forte hoc dicamus, quemadmodum olim prophetae in concione populi loquebantur: Haec dicit Dominus. Et: Quoniam Dominus locutus est, ita et Apostolum Spiritu sancto plenum, repente in verba quae in se Christus loquebatur, erupisse atque dixisse: Haec dicit Dominus. Nec non et illud est disserendum, quomodo uni atque eidem dicatur, quasi dormienti: Surge qui dormis, quasi mortuo, exsurge a mortuis. Igitur quia et spiritus est hominis, quem semper in bona parte scriptum invenimus, et anima, cujus infirmitates et mortes legimus peccatorum, id quod nunc dicitur: Surge qui dormis, refertur ad spiritum. [Col. 0208A] Et quod sequitur: Exsurge a mortuis, animae coaptatur: Anima enim quae peccaverit, ipsa morietur: Spiritus mortem nunquam legimus. Christus vero lux vera orietur ei, qui surrexit a mortuis, et ex mortuis fuerit suscitatus.

Quomodo caute ambuletis. Non ad insidias faciendas, sed ad cavendum peccatum, ut est illud: Astutus dirigit gressus suos (Prov. XIV). Aliter caute, id est, discernentes bonum et malum.

Redimentes tempus. Hoc est, poenitentia residuo tempore in bonis operibus perseverantes, tempus praeteritum in peccatis redimentes, quod tempus malitia hominum venditum erat.

Quoniam dies mali sunt. Per metanomiam, pro his qui in diebus sunt, quia dies mali esse non possunt. [Col. 0208B] Sed intelligentes. Id est, scrutamini legem, in qua voluntas ejus continetur. Et nolite inebriari vino. Quomodo non possumus duobus dominis servire, Deo et mammonae, sic non possumus spiritu impleri pariter et vino: qui enim spiritu impletur, habet prudentiam, mansuetudinem, verecundiam, castitatem; qui vino, habet insipientiam, furorem, procacitatem, libidinem: hoc quippe aestimo uno verbo significare luxuriam.

In psalmis. Hymni sunt, qui fortitudinem et majestatem Dei praedicant, et ejusdem semper vel beneficia, vel facta mirantur, quod omnes psalmi continent, quibus alleluia vel propositum, vel subjectum est. Psalmi autem proprie ad ethicum locum pertinent, ut per organum corporis, quod faciendum [Col. 0208C] et quod vitandum sit, noverimus. Qui vero de superioribus disputat, et concentum mundi omniumque creaturarum ordinem atque concordiam subtilis disputator edisserit, iste spirituale canticum canit, vel certe propter simpliciores manifestius, quod volumus, eloquamur. Psalmus ad corpus, canticum refertur ad mentem. Et canere igitur et psallere, et laudare Deum, magis animo quam voce debemus, hoc est quippe quod dicitur: Cantantes et psallentes in cordibus vestris Domino, gratias agentes pro omnibus. Id est, quae accidunt vobis, sive prosperis, sive adversis.

Subjecti invicem in timore Christi. Propter timorem Christi fiat subjectio, dum illum offendere timemus. Audiant hoc episcopi, audiant presbyteri, [Col. 0208D] audiat omnis ordo doctorum, subjectis suis esse subjectos, et imitentur dicentem Apostolum: Cum enim liber essem ex omnibus, omnium meipsum servum feci, ut omnes lucrifacerem. Et in alio loco: Servite invicem. Salvator quoque formam servi accepit, ut serviret discipulis suis, et pedes eorum lavit. Hoc interest inter gentium principes et Christianorum, quod illi dominantur subditis, nos servimus, et in [hoc] majores sumus, si minimi omnium fuerimus. Mulieres viris suis. Hucusque in commune, nunc singulatim unumquemque docet, ut debita officia singulis non cessent.

Sicut Christus caput est Ecclesiae. Id est, quomodo in Christo et Ecclesia sancta conjunctio, sic in viro et muliere debet esse sancta copula. Ipse salvator [Col. 0209A] corporis. Id est, Ecclesiam Christus salvavit, vel vir salvator corporis mulieris in necessitatibus et doloribus dum infirmioris sexus est. Viri, diligite uxores vestras. Sanctus amor hic intelligendus, ut voluptates resecentur, ut praegnantes ad partum usque non coeant.

Sicut et Christus dilexit Ecclesiam. Ita et vos pro sanctitate uxorum, nec mori, si necesse fuerit, recusetis. Ut eam sanctificaret. Aqua enim lavit corpus, animam doctrina: ita et vos corpora uxorum continentia, et animam mundate doctrina. In verbo vitae. Id est, in doctrina per baptismum, vel verbum quod cantatur a sacerdote ad baptismum. Ut sit sancta. Id est, anima. Et immaculata. Id est, corpore. Sed nutrit et fovet. Ut uxoribus vestimentum et victum [Col. 0209B] et quae necessaria sunt praebeamus. Sicut Christus Ecclesiam. Ut: Quoties volui congregare filios tuos, etc. (Luc. XIII). Quia membra sumus. Membra ejus debent in omnibus eum imitari, de carne ipsius sive hominis, quem assumpsit ex Maria, sive Ecclesiae.

Propter hoc relinquet homo patrem et matrem suam. Spiritualiter reliquit Christus Deum Patrem, et matrem Hierusalem coelestem, et venit ad terras ad Ecclesiam. Et adhaerebit uxori suae. Spiritualiter Ecclesiae Christus ex utroque populo collectae. Sacramentum hoc magnum est. Sunt enim alia minora sacramenta. Verumtamen singuli. Hoc est, licet in Christo et Ecclesia dixerim, tamen oportet servari in conjugio. Ut unusquisque uxorem sicut semetipsum [Col. 0209C] diligat. Diliges proximum tuum sicut teipsum (Matth. XXII), juxta interpretationem Salvatoris. Proximus est omnis homo. Nulla ergo erit inter uxorem et quorumlibet hominum dilectionem differentia charitatis? quod dicere absurdum est: in proximo enim similitudo ponitur, ut sic eum diligas sicut te, et cupias esse salvatum: in uxore autem comparationis adverbium dicitur. Sicut non similitudinem, sed probationem et confirmationem sonat, sicut de Christo dicitur: Quasi unigeniti a Patre. Uxor ut timeat virum. Duae significantiae in verbo timoris sunt: Una est qua servi spiritum servitutis habent in timore; altera pro reverentia dici potest, ut uxor revereatur virum suum.



CAPUT VI.
[Col. 0209D]

Filii, obedite parentibus. Id est, in parentibus ea quae non sunt Domini contraria voluntati.

Quod est mandatum primum. Quaeritur quare nunc dixerit: quod est mandatum primum, cum sit quartum vel quintum: Primum enim mandatum est: Non erunt tibi dii alieni praeter me (Exod. XX). Ideo alii distinguunt, quod est mandatum primum in repromissione, quasi quatuor alia mandata, quae ante haec dicta sunt, non habeant promissionem. Sed videntur mihi non observasse subtiliter, sed in secundo mandato repromissionem esse sociatam. Ait enim, Non facies tibi idola, neque omnem similitudinem, usque, et facio misericordiam his qui diligunt me, etc. Observa verba sponsionis, faciens misericordiam, [Col. 0210A] etc. Forsan ergo quia decalogus exeuntibus de Aegypto, et prima lex data est, unumquodque mandatum decalogi primum est, ad comparationem eorum praeceptorum quae postea in lege scripta sunt. Qui priorem excusationem defendit, in secundo mandato non seorsum dicet, sed sub uno textu atque sermone non tam promissionem datam, quam sententiam et laudes Dei esse finitas, facientis misericordiam, etc. In simplicitate cordis. Id est, deposita priore superbia et simulatione. Hic autem providet Apostolus, ne doctrina Christi in aliquo blasphemetur, si credentes servi dominis inutiles fiant.

Sicut Christo. Pulchre addidit, sicut Christo, ut scilicet non audiat servus carnalem dominum, si contraria praeceptis Dei voluerit imperare.
[Col. 0210B]

Non ad oculum. Praesentibus tantum dominis. Sicut Domino. Domino servit, qui cum bona voluntate animi servitium dominis facit. Cum bona voluntate. Non cum murmuratione, ne apud homines gratia, et apud Deum mercede privemini. Remittentes minas. Ne vestrae malitiae imputetur, si effugerint. Quia illorum et vester Dominus est in coelis. Id est, sicut super servos vindicare potestis, magis autem super vos vindicare potest Deus. Personarum non est acceptio apud Deum. Qui solus tantum vindicat voluntates, et juxta eas deteriori praefert meliorem, eligens facta, non homines.

De caetero. Post specialia mandata virorum ac mulierum, nunc generaliter omnes admonet. Rectores hujus mundi. Qui regunt in aere suos angelos. [Col. 0210C] Diabolus enim suis angelis [Satellitibus] diversa officia divisit; aut rectores hujus mundi, id est, amatorum et carnalium hujus mundi.

Tenebrarum harum. Tota ista terrena vita tenebrae dicitur: lux quippe lucet in tenebris.

In coelestibus. Id est, in aere discurrentibus. In die malo. Diem autem malum praesens tempus ostendit, de quo supra dixerat: Redimentes tempus quoniam dies mali sunt, propter angustias et vitae hujus labores, aut certe consummationis atque judicii, quando diabolus inimicus et vindex sua nos cupiet in parte retinere.

State ergo. Ne moveamini de acie, sed stabilem figite gradum super petram Christum.

Succincti lumbos. Zona continentiae: quia igitur [Col. 0210D] lumbi in generatione semper accipiuntur et semine, videtur nobis accinxisse lumbos suos, qui nequaquam uxori debitum reddit, nec servit libidini. In veritate. Non in hypocrisi, nemo enim coronabitur, etc. Loricam justitiae. Sicut lorica multis circulis et hamulis intexitur, ita justitia diversis virtutum connectitur speciebus.

Scutum fidei. Sine scuto omnis armatus inermis est; ita et hae virtutes sine fide salvare non possunt, in omnibus certaminibus fide muniamur. Et calceati pedes. Docet fiduciam praedicationis opportunae et importunae, ut calceatus audenter ambulet.

Sumite, inquit, scutum fidei, in quo possitis omnia tela nequissimi ignita restinguere. Ergo fides est quae, [Col. 0211A] excipiens ardentissima libidinum tela, metum futuri judicii ex coelestis regni credulitate mortificat. Et loricam, inquit; charitas ipsa nempe est quae vitalia pectoris nostri circumdans atque communiens, lethalibus perturbationum objecta vulneribus, contrarios retundit ictus, nec ad interiorem hominem nostrum jacula zabuli penetrare permittit, omnia suffert, omnia patitur, omnia sustinet.

Et galeam spei salutis. Galea capitis est munimen: quia ergo caput nostrum Christus est, debemus semper istud spe futurorum bonorum, velut inexpugnabili galea, in cunctis tentationibus ac persecutionibus communire, et principaliter fidem ejus illaesam atque integram custodire; aliis enim membris truncatum quempiam licet et debilem, possibile tamen est utcunque superesse, sine capite vero, nemini [Col. 0211B] vel brevis vitae spatium prorogatur.

Et gladium spiritus, quod est verbum Dei. Penetrabilius namque est omni gladio ancipiti, et pertingens usque ad divisionem animae ac spiritus, compagum quoque et medullarum, et discretor cogitationum, et intentionum cordis (Hebr. IV), dividens scilicet et abscindens quidquid in nobis carnale terrenumque reperit.

Per omnem orationem. Semper hunc gladium portare vel postulare.
[Col. 0212A]

Ad apertionem oris mei. Ut: Domine, labia mea aperies (Psal. L), etc

Cum fiducia. Sine metu persecutionis. Omnia nota faciet Tychicus. Dupliciter intelligendum: vel ideo Tychicus missus est ad Ephesum ut nuntiaret eis vincula Apostoli ad fidem Evangelii profecisse, eo tempore quo ad Colossenses scripsit, dicens: Omnia vobis nota faciet Tychicus (Col. IV); grandis enim consolatio erat audire populum Romanum in domina urbium triumphantem de vinculis: vel certe ob id Tychicus missus est, ut conversationem Pauli, quam ignorabant, annuntiaret eis, quasi quoddam vivendi exemplar daret discentibus gesta Apostoli atque virtutes, et eum imitari volentibus, nec parva esse poterat consolatio
[Col. 0212B]

Pax fratribus et charitas. Pax, et charitas, et fides, perfectum faciunt Christianum: tam enim sine fide infructuosa est charitas, quam fides sine charitate vel pace. Nam charitas major est pace: potest enim odio non haberi quis, non tamen et amari. In incorruptione. Sive castitate, sive in quorum corde nullo adulterino saeculari amore Christi delectatio violetur.



VI. IN EPISTOLAM AD PHILIPPENSES.


[Col. 0211C]
CAPUT PRIMUM.

Paulus et Timotheus servi Jesu Christi omnibus sanctis in Christo Jesu, qui sunt Philippis. Metropoli Macedoniae.

Cum gaudio. Non cum tristitia alicujus peccati vestri. Super communicatione vestra. Quia mihi communicatis in Evangelio praedicando.

A primo die. Quo accepistis fidem. Usque in diem Christi. Usque in adventum Christi. Sicut justum. Charitas enim omnia sperat. Eo quod habeam vos in corde. In tantum vos diligo, ut mihi memoriam vestri nec vis tribulationis, nec sollicitudo defensionis auferat. In defensione. Quia defendo Evangelium adversus haereticos. Et confirmatione. Id est, exemplo et doctrina. Socios gaudii mei. Hoc sentio de vobis [Col. 0211D] et credo quia sicut meae tribulationis socii estis, ita Evangelio credidisse, ut etiam in tribulationibus meis pro ejus defensione mecum pariter gaudeatis. Quemadmodum desiderem. Diligam. In visceribus Christi Jesu. Sive ejus inesse visceribus, sive ita vos desidero, tanquam viscera Christi. In scientia. In agnitione Dei. Et omni sensu. Mysteriorum. Ut probetis. Id est, sciatis. Potiora. Id est, altiora mysteria. Fructum justitiae. Bonis operibus. In gloriam. Ut glorificetur Deus in actibus vestris. Scire vos volo. Tribus causis hoc dicit, ut magnificaret potentiam [Col. 0212C] Dei, ut exemplum fieret aliis, ut consolaretur Philippenses, moestos de vinculis et tribulatione ejus in Roma.

In omni praetorio. In domibus regum, ubi praetores solent esse.

Abundantius ut auderent. Vinculorum meorum exemplo sunt incitati, dum me pro Christo viderent libentissime sustinere. Alii quidem propter invidiam. Hic subjungit quatuor ordines praedicantium verbum Dei. Propter invidiam, hoc est, dum mihi apud credentes gloriam auferre se putant, ne solus mihi vindicare videar scientiam praedicandi.

Aliqui autem et propter bonam voluntatem Christum praedicant. Quia alios salvare volentes Christum annuntiant. Alii ex charitate. Id est, ut mihi adjutores [Col. 0212D] fiant, quia sciunt me a Deo ad defendendum Evangelium ordinatum. Non sincere existimantes pressuras se suscitare vinculis meis. Alii vero dolose praedicant ad me gravandum, quasi plures discipulos facientem, et doctrina mea totum orbem implere cupientem, ut ex hoc saltem mihi major invidia cumuletur vel pressura. Quid enim? Dum omnimodo. Non mihi cura est qua mente praedicent, dummodo quod cupio, Christi nomen omnibus innotescat, quapropter et modo gaudeo et in futuro gaudebo. Sive occasione. Odii vel invidiae contra me. Et in hoc [Col. 0213A] gaudebo. Vinculo vel opere praedicationis eorum. Nam scio. Quod mihi nocere putant in salutem proveniet, quia non solum per verbum et passionem meam, sed etiam per odium Christi Ecclesia augmentatur.

Subministrationem. Ideo subministratio dicitur, quia non quod adversarii volunt, sed aliud in occulto spiritus subministrat.

Exspectationem. Id est, patientiam. Quia in nullo confundor. Tormento, neque in vita, neque in morte, neque in contumeliis, neque in opprobriis nos omnibus erubescimus. Sed in omni fiducia. Nulla res me poterit deterrere.

Et nunc magnificabitur Christus in corpore meo. Inimicis suis insultat, quod ei nocere non valeant. [Col. 0213B] Si enim eum occiderint, martyrio coronabitur: si servaverint, Christum annuntiando plurimum faciet fructum

Sive per vitam. Ad praedicationem.

Sive per mortem. Id est, pro illo in martyrio.

Mihi enim vivere Christus est. Non alia causa vivere volo, nisi Christi, id est, ut ejus corpus aedificem. Fructus operis. In aedificationem aliorum. Et hoc confidens scio. Spiritu prophetico promittit. Et gaudium fidei. Ut per profectum de fructu fidei vestrae gaudium habeatis. Per meum adventum iterum ad vos. Hoc pro consolatione eorum dicit, quia suo spiritu pervenit ad eos, licet non corpore. In uno spiritu. Ut: Erat eis cor unum et anima una (Act. IV).
[Col. 0213C]

Unanimes. Quia omnis pugna unanimiter aggressa victoriam parit. Quae est illis causa perditionis. Id est, tentatio qua terrent vos. Et hoc a Deo. Qui vult suos coronari probatos, sicut Job permittitur tentari. Non solum ut in eum credatis. Non solum ut fidei meritum, sed etiam martyrii meritum praemium habeatis, dum vos tentari Deus patitur ut vincatis.

Idem certamen habentes quale et vidistis in me. Nihil novum patiemini, sed hoc quod et praesentes vidistis in me, et nunc absentes de me audistis me. Non sit ergo vobis indignum illa pati, in quibus conspicitis nos gloriari.



CAPUT II.
[Col. 0213D]

Si qua ergo consolatio in Christo. Rogo vos hoc mihi praestate, ut gaudium meum unitatis dilectione impleatis. Si qua est consolatio in Christo, id est, consolamini me umbra Christi, pro vobis passum, si vos consolatus est Christus. Si qua allocutio charitatis. Si aliquam charitatem ei rependere vultis. Si qua societas spiritus. Si spiritum ejus in vobis esse cupitis. Si qua viscera misericordiae. Si in eum misericordes estis. Implete gaudium meum. In talibus discipulis doctor exsultat.

Eamdem charitatem habentes. Ergo nolite scindere charitatem sentiendo diversa. Non quae sua sunt singuli considerantes. Non quae vobis solis expediunt, sed quae aliis prosunt. Hoc sentite in vobis, quod et [Col. 0214A] in Christo Jesu. Vult ostendere Christum non propter se, sed propter alios passum; sive, tam humilis sensus in vobis sit, quam fuit in Christo.

Qui cum in forma Dei esset. In forma Dei erat, et videns unius hominis delicto mortem regnare per populos, creaturae suae non oblitus est. Nec rapinam ducit se aequalem esse Deo. Quia vere secundum divinitatem aequalis erat Patri. Sed exinanivit semetipsum. Non substantiam evacuans, sed honorem inclinans. Formam servi accipiens, in similitudinem hominum factus. Naturam hominis induendo. Mortem autem crucis. Qua morte nulla formidolosior erat. Propter quod et Deus illum exaltavit. In resurrectione et ascensione, et caeteris: ita et nos si exaltari cupimus, exemplo Christi fratribus serviamus
[Col. 0214B]

Et donavit illi nomen. Quod est Filius. Quod est super omne nomen. Cui enim angelorum dixit: Filius meus es tu (Psal. II)? itaque donavit illi nomen, non quod ante non habuit. Unde rectius locus hic secundum humanam naturam intelligendus est, quam divinam. Omne genu flectatur. Non ad corporis genua, sed ad humilem subjectionem inclinationemque mentis pertinet.

Coelestium. Id est, angelorum. Coelestes autem genua flectere dicuntur more precario, non quod haberent genua, qui incorporales sunt, sed, ut diximus, pro humili subjectione et adoratione dicitur.

Terrestrium. Hominum. Infernorum. Angelorum qui praesunt infernalibus locis. In gloria Dei Patris. In natura et gloria Deitatis. Cum timore. Non cum [Col. 0214C] negligentia, sed sicut ait Job: Verebar omnia opera mea, sciens quod non parceres delinquenti (Job. IX). Vestram salutem operamini. Hoc est, custodite per bonum opus salutem a Deo vobis donatam. Sine murmuratione. De gravitate praeceptorum Dei, vel de pressura tribulationum. Et haesitatione. Qui murmurat de praeceptis, haesitat de praemiis.

Ut sitis sine querela. Apud homines et Deum. Quod conqueritur Deus saepe de hominibus in Scripturis, apparet quod nolint credere et recte vivere. Unde fideles et facientes voluntatem Dei conversari dicuntur sine querela, quod de illis Scriptura non queratur.

Et simplices. Nihil praeter voluntatem Dei facientes vel scientes, sicut filii Dei immaculati, qui cum [Col. 0214D] sit purus et sanctus, filios non potest habere degeneres. In medio generis. Judaeorum et gentium.

Pravi. Mente. Perversi. Operibus. Sicut luminaria, ut: Sic luceat lux vestra coram hominibus, ut videant opera vestra bona, et glorificent Patrem vestrum qui in coelis est (Matth. V).

Ad gloriam mihi. Gloria enim patris filii filiorum ut ait Salomon (Prov. XVII). Non in vacuum cucurri. Qui talem populum Deo acquisivi. Sed et si immolor super sacrificium vestrum. Sed etiam si occidar, quia sacrificium et obsequium fidei vestrae obtuli Deo. Vincit profectus vestri gaudium tristitiam poenae vel mortis, sive jam non timeo mori sacrificio vestrae fidei consummato, sive quia vestrae fidei ministravi. [Col. 0215A] Nam omnes sua. Commoda quaerunt, nolentes pro aliena laborare salute.

Et commilitonem meum. Propter honorem, quia ipse acceperat in illis apostolatus officium. Ut mox videro quae circa me sunt. Hoc est, si liberer ab hac catena, vel non. Et ministrum negotii mei. Id est, qui mihi vestra vice ministrat. Et moestus erat, propterea quod audieritis illum infirmatum. Tristitiae vestrae causa moestus fuerat. Non esse contristandum de mortuis Apostolus significat, nam desperantium est contristari. Et ipse inquit de Epaphrodito: Infirmus fuit prope mortem, sed Deus misertus est illi, non solum autem illi, sed et mihi, ne tristitiam super tristitiam haberem. Quomodo ergo contristandum vetat, cum ipse contristandum se, si mortuus fuisset, declarat? [Col. 0215B] Aliter de morte Epaphroditi si provenisset contristandum significavit, et aliter prohibet contristandum. Nam hic propter solatium adjutorii ejus quo utebatur in Evangelio, si mortuus fuisset, contristandum se dicit, nos autem contristari prohibet, ne obitu quasi exstinctos et perditos lugeamus, desperantes de resurrectione. Aliud est igitur solatium requirere quasi absentis, et aliud dolore jam non futuri: hic cessat consolatio, illic excluditur. Et ego sine tristitia sim. Id est, pro gaudio vestro in adventu ejus. Accessit sicut usque ad mortem. Qui vincto mihi in carcere non timuit ministrare.



CAPUT III.

Eadem vobis scribere. Id est, eadem documenta repetere, [Col. 0215C] quae jam praesens dixeram. Vobis autem necessarium. Sicut horto crebrius irrigari necessarium est. Videte canes. Cavete pseudoapostolos, Evangelium Christi lacerantes. Videte concisionem. Quia concisio potius quam circumcisio sunt dicendi.

Nos ergo circumcisio sumus. Nos sumus veri Judaei, qui non unius membri pellem, sed totius carnis vitia resecamus, illi vero concisio. Qui spiritu. Id est, mente, non littera Deo servimus. In Graeco, melius, spiritui, id est sancto, qui est Deus. Non confidentes in carne. In carnali circumcisione, nos enim circumcisio. Ego magis circumcisus octava die. Ne aliquis putaret ideo se non gloriari, quia non fuerit circumcisus circumcisione octavi diei, non post aliquot annos, ut aliquis peregrinus circumciditur.
[Col. 0215D]

De tribu Benjamin. Quae semper fuit cum tribu Juda conjuncta. Hebraeus ex Hebraeis. Non ex gentibus proselytis. Pharisaeus. Non quasi indoctus, sed peritus legis. Sed quae lucra mihi fuerunt. Ad comparationem inventi auri contemnitur aeramentum, quamvis utrumque ab uno sit conditum, et pro temporis qualitate necessarium.

Et arbitror ut stercora. Stercora sunt quae ejiciunt homines vel caetera animalia ex utero, cum quod forte et solidum est ad confirmandum et satiandum corpus remanet intus, sic littera legis ejicitur, et sensus spiritualis ad cibum animae in corpore Ecclesiae remanet. Hieronymus in expositione Habacuc: Non Veteris Testamenti doctrina, sed Pharisaeorum, [Col. 0216A] et praecepta hominum, et deuterosis Judaeorum stercora dicuntur ab Apostolo.

In fide ad cognoscendum illum. Ut: Nisi credideritis non intelligetis.

Et virtutem resurrectionis. Ut sciam viam resurrectionis ejus, quia ideo resurrexit ut et nos similiter resurgamus: qui autem vere cognoscit, satis agit omnino ne peccet.

Et societatem passionum ejus. Si quomodo occurram ad resurrectionem, etc. Si compatimur et convivemus. Si quomodo habeam gloriam in resurrectione: non enim particeps gloriae resurrectionis erit, qui nunc ad configurationem mortis ejus non vult pervenire.

Non quod jam acceperim. Perfectionem, quam [Col. 0216B] omnis homo et universa creatura per gratiam et non ex merito possidere potest. Aliter, non quod acceperim, quia finis mundi nondum advenit, sed in spe quod credimus, non in re. Aut jam perfectus sim. Adhuc de hac perfectione, et de tali resurrectione suspensus sum. Si comprehendam. Si comprehendam meritum apostolatus, in quo apostolatu a Christo sum comprehensus. Non arbitror comprehendisse. Se humiliando omnibus gloriam tulit [tollit], et universos provocat ad profectum.

Unum autem. Subaudis, arbitror comprehendisse, hoc solum scio, quia quotidie proficio, et praeteritum laborem non computans ad priora festino. Sive legis obliviscens. Ad perfecta Evangelii praecepta me teneo. Bravium supernae vocationis Dei in [Col. 0216C] Christo Jesu. Quando sanctis dicetur: Venite, benedicti Patris mei, possidete paratum vobis regnum a constitutione mundi. Quicunque ergo perfecti sumus hoc sentiamus. Hoc est, quicunque volumus esse perfecti. Aut, perfecti sumus ex parte, non ex toto. Hoc sentiamus. Non comprehendisse perfectionem. Aut vetera obliviscenda, et nova sectanda, vel futura praemia semper cogitemus. Vel sic se habet sensus hujus loci, ut ad comparationem hominum caeterorum, qui non habent curam vel notitiam Scripturarum, nec mysteriorum Dei, se et similes sui perfectos dicat. Ad comparationem autem scientiae divinae majestatis dicit se non accepisse perfectionem scientiae, nec perfectum esse in scientia.

Et si quid aliter sentitis. Hoc est, si nec plene [Col. 0216D] futura intelligitis. Hoc vobis Dominus revelabit. Scilicet in futuro, ipsis rebus praesentibus. Aut, si quid aliter sentitis praeter quod dico, hoc est, putando vos comprehendisse perfectionem, hoc vobis Deus revelabit, id est, vos nosse imperfectos esse. Verumtamen ad quod pervenimus. Ad cognitionem licet imperfectam, seu ad fidem.

Et in eadem ambulemus. Non enim scire sufficit absque facto. Et cognoscite. Honorate, et imitamini. Qui sic ambulant. Sicut et nos. Sicut habentes formam nostram. His tantummodo credite qui formam exempli nostri portant. Multi enim ambulant. Pseudoapostoli, a quibus cavete ne vos seducant.

Et gloria in confusione. Quia gloriantur in circumcisione [Col. 0217A] vitiisque. Conformabit. Post resurrectionem. Corpori gloriae. In monte scilicet Thabor. Secundum operationem. Secundum hanc potentiam, quia sibi cuncta subjecit, etiam hoc illi possibile est.



CAPUT IV.

Gaudium et corona mea. Propter vos enim in praesenti laetificor, et in futuro coronabor. Evodiam rogo et Syntichen deprecor. Hae mulieres scientes erant legis, quas similiter ut istos eadem sentire commonet et hortatur. Quorum nomina sunt in libro vitae. Ne moleste ferant sua nomina in hac Epistola non comprehensa, scripta dicit in coelis. Gaudete in Domino. Non in terrena felicitate. Semper. Tam in prosperis quam in adversis.
[Col. 0217B]

Et iterum dico gaudete. Repetit, ut magis ac magis confirmetur gaudium. Dominus prope est. Scit quid opus sit vobis antequam petatis eum. Nihil solliciti sitis. Quid manducetis, aut quid induamini (Matth. V), haec enim gentes inquirunt. Sed in omni oratione. Lege epistolam ad Timotheum: obsecrationes fiunt pro peccatis praeteritis vel praesentibus, orationes pro adipiscendis quae speramus.

Postulationes. Cum pro aliis intervenimus. Gratiarum actiones. Cum pro immensis Dei beneficiis grates laudesque rependimus. Quae superat omnem mentem. Non solum hominum, sed etiam angelorum. De caetero, fratres. Id est, ad extremum omnium, ut omnia breviter comprehendam, vel de reliquo vitae nostrae.
[Col. 0217C]

Quaecunque sunt vera. Permanentia, vel carentia mendacio. Pudica. Moribus. Sancta. Sine immunditia. Justa. Debita. Amabilia. Deo. Quaecunque bonae [Col. 0218A] famae. Ut est illud: Provide bona non solum coram Deo, sed etiam coram hominibus.

Si qua virtus. Tolerantiae. Si qua laus. Bonae conversationis. Didicistis. Verbo. Accepistis. Exemplo. Audistis. Auribus. Vidistis. Oculis. Haec agite. Non enim sola sufficit cogitatio. Quoniam tandem refloruistis. Hoc est, iterum flore boni operis florere coepistis, dando mihi quod prius dabatis, hoc est, eleemosynam ministrando.

Pro me sentite. Id est, mihi eleemosynam date. Sicut ante sentiebatis. Eleemosynam mihi tribuentes antequam tribulationibus occupati fuissetis. Non quasi propter penuriam dico. Non propter meam inopiam, sed propter vestrum profectum dico me esse gavisum.
[Col. 0218B]

Ego enim didici. A Christo omnia aequanimiter ferre sum doctus. Scio humilitatem. Non desperans fame. Scio abundare. Quia non extollor in abundantia. In omnibus. Id est, bonis, sive prosperis, vel adversis. Scitis autem et vos Philippenses, quando profectus sum. Scitis quia vos solos, a quibus sumptus acceperimus elegimus, fideliores omnibus vos judicantes.

In ratione dati. Eleemosynae donatae. Fructum abundantem. Mercede coelesti pollentem. In odorem suavitatis. Odor suavitatis non in re oblata, sed in mentis oblatione consistit. Hostiam acceptabilem. More veterum oblationum. Impleat omne desiderium vestrum. Quia ut perfecti alia desiderare non poterant, nisi quae sunt secundum divitias Dei, non [Col. 0218C] saeculi, et quae ad gloriam pertinent Christi. Qui de Caesaris sunt domo. Qui nuper ex Caesaris Neronis familia Christo crediderunt.



VII. IN EPISTOLAM I AD THESSALONICENSES.



CAPUT PRIMUM.

Paulus, et Sylvanus, et Timotheus. Quod non dicit apostolus, significat auditorum perfectionem.
[Col. 0217D]

Et Sylvanus, et Timotheus. Hi specialiter nominantur, quod eorum doctores erant. Charitatis et patientiae spei. Qui perfectae charitatis est, sustinet omnia patienter, propter spem futuram. Sed in virtute. Id est, signorum, miraculorum.

Et Spiritu sancto. Cujus virtutem per signa monstravimus. In plenitudine multa. In perfectione justitiae, conversationis et vitae.

Cum gaudio Spiritus sancti. Sicut apostolos legimus fecisse. A vobis enim diffamatum est. Id est, vestro exemplo caeterae provinciae ad credendum sunt provocatae. Nam natura famae est, sive bonum vel malum nuntiantis, ubique omni celeritate discurrere.

Aliquid loqui. De vestra scilicet laude. Qui eripuit nos. Dimittendo peccata, et doctrina sua, et exemplo.



CAPUT II.

Non inanis fuit. Non est inanis sermo quem implet [Col. 0218D] constantia passionis. Ante vexati. Multa enim passi sumus, antequam ad vos venissemus.

Sicut scitis in Philippis. Quia aliquanti vestri viderunt nos Philippis passos, non expavisse persecutiones, nec praedicare cessasse.

In multa sollicitudine. Id est, non negligenter, nec transitorie, sed in multa sollicitudine. Non ex errore. Id est, perversae doctrinae. Neque ex immunditia. Id est, avaritiae seu perversi operis. Neque in dolo. Sermone adulationis, aut non contra conscientiam nostram docentes ac suadentes. Sed sicut probati sumus. Sicut probavit nos Deus dignos esse ad praedicandum Evangelium.

Neque in occasione avaritiae. Omnis qui adulatur, aut propter avaritiam, aut propter vanam gloriam [Col. 0219A] adulatur. Ille ergo probatur propter Deum docere, qui istam non quaerit. Sed fuimus parvuli inter vos. Id est, humiliantes nos, et nec debitum quaerentes honorem. Tanquam si nutrix foveat filios suos. Humilians se in omnibus parvulo coaequat, ut illos ad majora sua imitatione perducat. Nam et balbutit interdum lingua, et manducare fingit, et cum eo [eis] lente ambulare consuescit. Ita nos omnia fecimus per quae proficere poteratis. Sed etiam animas nostras. Ut: Ego sum pastor bonus, bonus autem pastor ponit animam suam pro ovibus suis (Joan. X). Charissimi. Propter fidem et conversationem nostram. Laborem nostrum. Id est, manuum. Fatigationem. In itineribus ad praedicandum Evangelium. Ut nullum vestrum gravaremus. Non gravat Corinthios, propter [Col. 0219B] pseudoapostolos munera quaerentes; hos autem non gravat, ut inquietos qui erant ex illis exemplo suo coerceret.

Quam sancte. Secundum mentem. Juste. Secundum bona opera. Et sine querela. Non alios gravando in sollicitudinibus. Si quis enim sanctus fuerit doctor, non tamen sine querela est, si alios sollicitudinibus supra modum aggravat. Verbum auditus Dei. Id est, quod primum de Deo audistis, sive ut audiretis Deum. Non ut verbum hominum. Ut verbum hominum accipit, qui contemnit. Vos autem ita credidistis, ut ab ipso Deo vos audire putaretis. Ecclesiarum Dei quae sunt in Judaea. Id est, quibus dicitur: Nam et vinctis compassi estis, et rapinam bonorum vestrorum cum gaudio suscepistis. Qui et [Col. 0219C] Dominum occiderunt. Quid mirum si nos persequuntur, qui nec Domino pepercerunt. Prohibentes nos gentibus loqui. Non solum Judaeos impediunt, sed etiam gentibus invident ad suorum cumulum peccatorum. Praevenit enim super illos ira Dei. Sive quia praedico qua poena capti sunt, sive quia ablatus non credentibus est intellectus, sive hic prophetizat vindictam crucis quasi prius facta esset. Usque in finem. Usque dum credunt, vel usque ad diem judicii, ut: Opprobrium sempiternum dedit illis (Psal. LXXVII). Ego quidem. Festinavi. Paulus. Non aliquos a me nuntios destinavi. Impedivit nos Satanas. Tribulationibus persequentium, sive omnis labor contrarius Satanas dici potest. Nam Satanas aliquando non potest impedire virtutem animi; quae autem ad [Col. 0219D] labores corporis pertinent, saepe potest impedire. Quae enim spes nostra? Non immerito vos deseramus, per quos et laetitiae gaudium speramus, et gloriae coronam non sustinentes, non patiemur ut nemo ad vos veniret.



CAPUT III.

Solitarii. Maluimus enim soli remanere quam nescire quid agatis. Et misimus Timotheum. Quaeritur quomodo Timotheus missus sit, qui pariter scriptus est. Non ergo hac vice missus sit, sed prius. In hoc. Labore, ut: Ecce ego mitto vos sicut oves in medio luporum, etc. (Matth. X). Positi sumus. A Deo.Praedicabamus vobis. Ut non vos ipsa novitas deterreret, sed magis prophetiam nostram firmaret, sicut et [Col. 0220A] Dominus passurum se ante praedixit. Labor noster. Doctrina nostra. In omni necessitate. Omnem necessitatem et tribulationem non sentimus, pro multitudine gaudii status vestri. Quoniam nunc vivimus. Etiamsi occidamur, vivimus, quorum vita in vestra firmitate consistit. Super omne gaudium. Triplicem, ostendit, causam laetitiae nobis vestra conversatio praestat, quia et vos profecistis, et Dominus per vos benedicitur, et aliis praebetis exemplum. Quae desunt fidei vestrae. Non ipsa fides deest, sed confortatio, ut in fide permaneant usque in finem. Dirigat viam nostram. Id est, remotis diabolicis scandalis, quibus noster impediatur adventus. Vos autem Dominus multiplicet. Sicut et nos multiplicavit in charitate. Sine querela. Id est, peccati principalis apud Deum [Col. 0220B] et homines. Cum omnibus sanctis. Sive angelis, sive hominibus.



CAPUT IV.

De caetero ergo rogo, fratres. Post laudem et confirmationem incipit exhortatio. Abundetis magis. Quia cum aetate fidei debent augere profectum et mores, sicut accessu carnalis aetatis et corpus crescit et studium. A fornicatione. Tam spirituali quam corporali. Suum vas possidere. Proprium suum corpus sive conjugem caste habere. Quae non noverunt Deum. Auctorem castitatis. Ut ne quis supergrediatur. Ne quis suam conjugem derelinquens, alterius polluere quaerat uxorem, sive in quolibet negotio ne quis alterum fraudet, ut qui pecuniam suam non ad usuram dederat. Non hominem spernit, sed Deum. [Col. 0220C] Non mea verba despicit, sed ejus qui in me loquitur Christi, cujus spiritui injuriam facit omnis qui non sancte conversatur. A Deo didicistis. A Christo, qui dixit: Mandatum novum do vobis, ut diligatis invicem, sicut dilexi vos (Matth. XXV). Et ideo novum est, ut pro alterutro moriamur, quia hoc Vetus non jusserat Testamentum. In universa Macedonia. Id est, non in Thessalonica tantum. Ut abundetis magis. Hoc est, etiam ignotos quosque diligatis. Ut quieti sitis. Quidam eorum inquiete per diversorum discurrebant domus, aliqua etiam ad religionis opprobrium ab infidelibus postulantes, quam causam plenius ad eosdem exsequitur.

Et ut vestrum negotium agatis. Necesse est enim otiosum inhonestum esse, dum necessaria victus [Col. 0220D] requirit, adulationi quoque operam dare, novitates etiam rumorum sectari, causarum fabularumque occupationes conquirere, per quas sibimetipsi aditum paret ad facultatem, qua diversorum valeat domus penetrare. Qui haec omnia facit, inhoneste ambulat. Honeste hic ambulat processionis, et visitationis et Dei verbi causa ambulans.

Ut honeste ambuletis ad eos qui foris sunt. Id est, ne vos ipsi denotent, qui praestare videntur.

De dormientibus. Id est, de mortuis dormiunt, quas certum est resurgere.

Verbo Domini, Ut: Qui credit in me etsi mortuus fuerit, vivet. Verbo Domini, qui in Paulo loquebatur illud quod sequitur. Quia nos qui vivimus, qui residui [Col. 0221A] sumus in adventu Domini, non praeveniemus eos qui dormierunt. Hoc autem dicendum reputat secum his quos vivos inveniet dies judicii, dum adhuc vivunt in corpore. Aliter Verbum Domini est: Non praevenimus eos qui dormierunt, quia tam velox erit resurrectio eorum quam nostra assumptio.

In jussu Dei, ut: Mortui audient vocem Filii Dei (Joan. V). Et in voce archangeli, hoc est coelestium virtutum, aut in manifestatione vocis archangelicae; aliter, in voce Christi, sive Michaelis, aut Gabrielis, quod interpretatur fortitudo Dei, qui dicit: surgite, expergiscimini. In tuba. In clamore. Descendet de coelo. In aera, sive supra montem Oliveti, unde corpus ejus elevatum est, ibi praesentia ejus demonstratur.
[Col. 0221B]

Resurgent primi. Non tempore, sed primatu gloriae. Rapiemur in nubibus. Sicut corpus Domini in nube elevatum est. In hoc autem velocitatem resurrectionis significat; unde Isaias dicit: Sancti sperantes in Domino, mutabunt fortitudinem, assument pennas, ut aquilae volantes, etc. (Isai. XL).



CAPUT V

Sicut fur. Quando omnes scierit dormire securos in nocte, ut: Media nocte clamor factus est, etc. (Matth. XXV). Pax et securitas. Post occisum Antichristum. Tunc repentinus eis superveniet interitus. Ut in diebus Noe et Sodomorum contigit. Sicut dolor partus. Sicut illa veniente partu dolores non effugit. Non estis in tenebris. Non estis ignorantes, ut nesciatis vos semper debere esse paratos. Filii lucis. [Col. 0221C] Scientiae, vel Christi. Filii diei. Veritatis. Noctis. Daemonis, vel peccati. Tenebrarum. Ignorantiae. Sed [Col. 0222A] vigilemus. Id est, oculos semper ad Dominum vigilantes [a 1Kb] , vel elevantes. Et sobrii simus. Ne curae hujus vitae inebrient mentem nostram. Nam qui dormiunt, nocte dormiunt. Ideo occisi et ebrii sunt, quia in tenebris sunt, sed hic magis nox et ebrietas allegorice pro ignorantia et libidine accipiendae sunt. Induti loricam. Quia alii nudi sunt qui ebrii sunt.

Fidei et charitatis. Omnis justitia fide et charitate constat, quam loricae alibi comparavit. Qui mortuus est pro nobis. Id est, ne nos moreremur. Ut sive vigilemus, sive dormiamus. Hoc est, ut sive in corpore, sive extra corpus inveniamur, semper cum ipso vivamus. Ut noveritis. Honorificetis. Laborant. Scilicet in doctrina. Pacem habete cum illis. Etsi contraria vestris moribus dixerint. Corripite inquietos. Vagos [Col. 0222B] huc et illuc discurrentes. Pusillanimes. Id est, intentione desperantes vel deficientes. Suscipite. Sustinete. Patientes estote. Etiam ad correptos, quia impatientia non corrigit, sed irritat. Invicem et in omnes. Non solum in vos Christianos, sed in omnes homines. Spiritum. Loquentem varias linguas, vel spiritum exhortantis, nolite perversis quaestionibus opprimere. Prophetias nolite spernere. Sive futura praedicantes, sive praeterita disserentes. Tantum ut probetis. Si legi non sunt contraria quae dicuntur, et si quid tale fuerit refutate. Omnia probate. Si a diabolo, an a Deo sint. Integer spiritus. Mens in qua est imago Dei expressa, sive formata. Alii spiritum conscientiam dicunt, ut: Nemo scit ea quae sunt hominis, nisi spiritus qui in eo est. Fidelis est. Et verax [Col. 0222C] in promissionibus.



VIII. IN EPISTOLAM II AD THESSALONICENSES.



CAPUT PRIMUM.

Gratias agere debemus Deo. Qui sibi talem Ecclesiam quaesivit. In exemplum justi judicii Dei. Ut exemplum detis justum Dei judicium exspectandi, [Col. 0221D] quem ita creditis venturum. Si tamen justum est. Hic si tamen confirmantis est, non dubitantis, quasi dicat, si tamen fons justitiae potest judicare quod justum est. Nam sicut indubitanter pro nomine Domini patientibus requiem, ita incunctanter tribulationem his qui eos tribulant repromisit. In flamma ignis. Id est, ut ignis ante ipsum praecedat. Quod si potuit flamma Dei imperio tres pueros omnino non tangere, quare non eadem potentia aliis saevior, aliis mitior, fieri posse credatur? Et qui non obediunt ejus Evangelio. Peccatores licet non fuerint. A facie Domini. Ut illud: Ite, maledicti, in ignem aeternum. Mirificari in omnibus. Cum ipse in suis glorificandus erit membris, quae solis splendore fulgebunt. Tunc enim mirabuntur impii et irrisores humilitatis in subitatione salutis insperatae justorum. In quo et oramus. In exspectatione illius diei judicii. Ita et glorificetur nomen Domini. Ut Christi nomen in vestris actibus clarum sit, et nos in ejus signis et virtutibus gloriosi [Col. 0222D] simus.



CAPUT II.

Rogamus autem vos, fratres, per adventum Domini. Primum, vel secundum, quo vobis charius nihil esse sum certus. Et nostram congregationem. Quando a quatuor ventis coeli congregabuntur electi: Ut ubi fuerit corpus, illuc congregabuntur aquilae (Matth. XXIV). Neque per spiritum. Neque signa vos terreant tanquam per spiritum facta, quia hoc et Salvator praemonuit. Neque per verbum. Ne sermo dialecticae fallaciae vos seducat ullo modo sub qualibet specie boni vel mali. Quasi instet dies Domini. Dicendo: Ecce est Christus hic, vel illic. Quoniam nisi venerit discessio [Al., dissensio]. Hoc est, nisi Antichristus venerit, non veniet Christus. Quod autem discessionem [Col. 0223A] hic dicit, alibi eum refugam appellavit in Latinis exemplaribus. Utrumque autem ita intelligendum est, quod nisi venerit refuga veritatis, sive sui principatus desertor, sive discessio gentilium a regno Romano, sicut in Daniele per bestiae imaginem dicitur. Homo. Antichristus. Peccati. Diaboli scilicet. Super omne quod dicitur Deus. Super omnem videlicet potentiam et aeternitatem se jactabit. Et sacramenta culturae divinae corrigere, vel augere se dicat. Et templum Hierosolymae reficere tentabit, omnesque legis caeremonias restaurare, tantum ut veritatis Christi Evangelium solvat, quae res Judaeos eum pro Christo suscipere persuadebit, in suo non in Dei nomine venientem. Quid detineat. Hoc est, quae mora est ut veniat. Ut reveletur. Id est, Antichristus. Suo [Col. 0223B] tempore. Id est, apto tempore. Jam enim mysterium iniquitatis operatur. Antichristus per sua membra agit, ut Joannes dicit: Multi Antichristi facti sunt (Joan. II). In his ergo mysterium iniquitatis operatur, qui falsis doctrinis ejus pervium faciunt iter, quos beatus Joannes in mundum dicit exisse. Sicut enim Christus nunc per membra sua operatur, sic Antichristus. Qui nunc. Rex Romanorum. Tenet. Regnum. Teneat. Regnum suum. Donec de medio fiat. Hoc est, donec regnum, quod nunc tenet, de medio auferatur, priusquam Antichristus reveletur. Aliter: Ut qui nunc tenet, id est, Nero, teneat tunc ejusdem nominis alter Nero. Donec de medio, hoc est, regno mediante illius tunc Neronis, nascatur Antichristus in medio regno alterius tunc Neronis. Hoc de imperio [Col. 0223C] Romano dictum est, et propterea Paulum non id aperte scribere voluisse dicunt, ne calumniam incurreret, quod Romano imperio male optaverit, cum speraretur aeternum. Spiritu oris sui. Ut Isaias dicit: Et spiritu labiorum suorum interficiet impium (Isa. XI). Prodigiis mendacibus. Praestigiosis, sicut ante praedictum est, dabunt signa, ita ut seducantur, si fieri potest, etiam electi, per phantasticam virtutem, sicut Jamnes et Mambres coram Pharaone fecerunt. Ideo mittet illis Deus operationem erroris. Id est, permittet venire; nam si Deus mittit, non est operatio Satanae.

Ut judicentur. Poenam patiantur. Consenserunt iniquitati. Homini diabolica arte fallenti. In constitutionem gloriae Domini nostri Jesu Christi. Ad hoc enim [Col. 0223D] vocati sumus, ut Christi gloriam acquiramus. Scimus enim quoniam cum apparuerit, similes ei erimus. Dominus noster Jesus Christus, et Deus Pater, contra [Col. 0224A] Arianum, qui ideo Patrem majorem putat, quia prior in Scripturis soleat nominari. Et dedit consolationem. Promissionem, sive consolatorem spiritum. Et spem bonam. Quia potest et spes mala esse.



CAPUT III

De caetero, fratres, orate pro nobis. Dat humilitatis exemplum, et occasionem charitatis, ut pro alterutro audacius oremus. Et glorificetur. Auditorum profectu. Fidelis est Deus. Id est, qui non relinquit nisi relinquentes se. Et patientia Christi. Sicut Christus patientiam habuit.

Denuntiamus autem vobis, ut abstrahatis vos ab omni fratre ambulante inordinate. Quia in primis lenius commonuimus, et tamen emendare se noluerunt, [Col. 0224B] ut vel hoc modo quo sancti se ab eis separant, erubescant. Hujus plane loci auctoritate subtrahendus est ab omni Christiano qui non secundum apostolica praecepta incedit. In prima rogat, hic denuntiat; in illa blandientis affectus est, in hac obtestantis severitas et minantis. Denuntiamus vobis fratres. Quia prius rogantes contempsistis audire, saltem nunc denuntiamus voci obedire. Ipsamque denuntiationem non nudo verbo, sed cum obtestatione nominis Domini nostri Jesu Christi terribilem infert, ne forte simplicem, velut humana voce prolatam, rursum contemnerent. Imitari nos. Qui sumus forma credentium. Non quia non habuerimus potestatem, non quia indignus est operarius mercede sua, sed ut nos formam daremus vobis ad imitandum [Col. 0224C] nos, ne cui occasionem avaritiae, vel otii, quod fons est inquietudinis, praeberemus. Quoniam si quis non vult operari, nec manducet. Aut sedeant quieti, aut si veri sunt apostoli, nos sequantur, si non avaritiae, sed Dei causa ambulare se ducunt. Ut cum silentio operantes suum panem manducent. Comitatur enim loquacitas inquietudinem et instabilitatem. Suum panem. Non alienum. Nolite deficere bene facientes. Aliis qui non sunt hujusmodi; aliter, etiam hujusmodi benefacite, licet eis non commisceamini. Ut erubescat. Ut non penitus abscindatur.

Corripite ut fratrem. Aeger enim curandus est, non negandus, ne in apostasiam inquietudo vertatur. Ipse autem Dominus pacis. Ut possitis omnes curare pacifice. Quod est signum. Agnitionis. In omni Epistola [Col. 0224D] ita scribo. Sic enim subscribebat, excepta Galatarum, quam ex integro propria manu subscripsit, ut post eam nec sibi, nec angelo crederent.



IX. IN EPISTOLAM AD COLOSSENSES.



CAPUT PRIMUM.

Paulus apostolus. Hac vice apostolatus auctoritate utitur: in aliquibus enim auditores reprehendit. Audita fide vestra. Non visa, vel cognita, quia ad hos non pervenit. Propter spem. Non propter hominum laudem, sed propter vitam aeternam, quae est in Christo. In coelis. Ut est: Exsultate quia merces vestra copiosa est in coelis (Matth. V). Sicut in omni [Col. 0225A] mundo. Synecdochics, pro parte maxima mundi. Fructificans et crescens. Aliud XXX, aliud LX, aliud C, secundum parabolam seminantis (Matth. XIII).Et cognovistis gratiam Dei in veritate. Ille gratiam in veritate cognovit, qui ejus beneficia malis actibus non evacuavit. Qui est pro vobis fidelis minister Christi. Fideliter pro vobis in oratione incumbens, ministerium Christi exhibet voluntate. In spiritu. Id est, in spirituali dilectione. Et postulantes. Pro his virtutibus quae sequuntur. Ut impleamini agnitione voluntatis. Quia aliter voluntatem ejus non potestis facere, quod Propheta intelligens dicebat ad Dominum: Doce me facere voluntatem tuam, quia Deus meus es tu (Psal. CXLII). In omni virtute. Exsuperando vitia spiritus et carnis. Secundum majestatem. Per auxilium. [Col. 0225B] In omni patientia et longanimitate cum gaudio. Ibi vera est longanimitas et patientia, ubi aliquis etiam gaudet se sustinere quod patitur. Sorti sanctorum. Sortem haereditatis Scriptura cognominat, quia Jesus terram divisit in sorte. In lumine. Fidei et sapientiae. Et transtulit in regnum. In Ecclesiam praesentem, regnumque coelorum. Filii dilectionis suae. Hoc est, filii dilecti sui, ut: Hic est Filius meus dilectus, in quo mihi complacui. Qui est imago Dei invisibilis. Similitudo est in habitu formae, aequalitas in mensura magnitudinis et parvitatis, imago in expressa re de altera; nam duo ova similia et aequalia possunt esse, non est tamen imago, quia alterum non est expressum de altero, in filiis vero imago potest esse. Christus autem non solum imago est Dei [Col. 0225C] Patris quia de illo est, et similitudo quia imago est, sed et aequalitas tanta, ut nec temporis intervallum impedimento sit. Primogenitus universae creaturae. Primogenitus secundum assumpti hominis formam, non tempore, sed dicitur juxta illud: Filius meus primogenitus Israel (Exod. IV). Aut primogenitus dicitur, quia ante omnem creaturam divinitate natus est, vel primogenitus nominatur universae Ecclesiae. Primogenitus ex mortuis. Incorruptibilitatis gloria. Ut fiat in omnibus. Tam visibilibus, quam invisibilibus; sive mortuis, sive vivis. Primatum tenens. Sive secundum carnem, sive secundum divinitatem. Complacuit. Patri. Omnem plenitudinem. Habet divinitatis: in aliis, hoc est, apostolis, patriarchis, prophetis, gratia fuit ex parte; in Christo autem tota divinitas [Col. 0225D] abundat. Reconciliari omnia. Coelestia et terrestria, quae vitae dissonantia olim dissidebant. Per sanguinem crucis ejus. Hoc est, per sanguinem qui effusus est in cruce. Notandum quare non dicit per crucem, sed per sanguinem crucis: aliud namque est crux in alto stans, aliud sanguis decurrens; ascendens ergo in crucem, quasi coelestia obtulit et sanavit, sanguis autem ejus de summo stillans sanavit terrestria, et hoc in sanguine hostiarum praefigurabatur, de quo aliud super altare offerebatur, et aliud ad basim altaris fundebatur. Reconciliati in corpore. Ecclesiae. Stabiles. In charitate. In universa creatura. Scilicet rationali, ut: Praedicate Evangelium omni creaturae. Minister. Praedicator. Et adimpleo ea quae [Col. 0226A] desunt passionibus Christi. Patitur enim Paulus in suis membris ea quae desunt passionum Christi: omnia enim quae potuit adimplere in vita passionum Christi assecutus est, adhuc tamen mori restat, ad quod paratus erat. Secundum dispensationem Dei. Doctrinae evangelicae, quam vobis gentibus visus sum erogare. Divitias majestatis. Quia idem Deus omnium, dives in omnes qui invocant illum. Quod est Christus. Ipse est enim mysterium. Corripientes. Propter mala opera, ut: Declina a malo, et fac bonum (Psal. XXXVI). Omnem hominem. Servos et liberos, nobiles et ignobiles. Et docentes. Id est, ad bonum faciendum, ut fac bonum. In omni sapientia. Veteris et Novi Testamenti. Contendens. Contra haereticos et daemones. In virtute. Potentiae ejus, in [Col. 0226B] signis et miraculis.



CAPUT II.

Volo autem vos scire qualem sollicitudinem habeam pro vobis et pro his qui sunt in Laodicea. Quae est civitas in Asia Minore. Hoc ita dico. Quod in Christo sunt omnes thesauri sapientiae et scientiae absconditi, ut sermonem, vel sensum philosophiae, qui contra illum est, non solum non miremini, sed etiam stultitiae deputetis. Sed spiritu vobiscum sum. Habebant hanc gratiam Apostoli, ut alibi positi, quid alibi ageretur agnoscerent, sicut Elisaei spiritus cum Giezi fuit in via (IV Reg. IV). Et supplens. Id est, litteris implens quod corporali praesentia non possum implere. Radicati. Fide. Et superaedificati. Virtutibus aliis: nam secundum robur fundamenti validi supercrescit aedificium. [Col. 0226C] Et confirmati fide. Bonorum scilicet futurorum spe. Abundantes in illo in gratiarum actione. Id est, semper crescentes in illo, et pro omnibus beneficiis ejus gratias referentes. Videte ne quis vos decipiat per philosophiam et inanem fallaciam. Contra philosophos agit, quorum omnis pene disputatio de elementis est, ex visibilibus creaturis, et qui ex rebus naturalibus virtutem aestimant Dei, dicentes, ex nihilo fieri nihil posse; et: animam, aut initium non habere, aut esse mortalem; et: virginem parere omnino non posse, sed et Deum ex homine nasci, mori atque resurgere, credere stultum esse. Aliter, inanem seducat fallaciam, id est, Judaismum. Secundum traditionem hominum. Saeculares litteras. Elementa. Mandata carnalia. Non secundum Christum. Non secundum [Col. 0226D] fidem Evangelii Christi. Omnis plenitudo divinitatis corporaliter. Sciendum corporale aliquid vel proprie dici, cum de corporibus agitur, vel etiam translato vocabulo, sicut dictum est: Quia in ipso inhabitat omnis plenitudo divinitatis corporaliter: neque enim divinitas corpus est, sed quia sacramenta Veteris Testamenti appellat umbras futuri, propter umbrarum corpus, corporaliter dixit habitare in Christo plenitudinem divinitatis, quod in illo impleantur omnia quae umbris illis figurata sunt, ac si quodam modo illarum umbrarum ipse sit corpus, hoc est, figurarum et significationum illarum ipse sit veritas. Sicut ergo ipsae figurae significationesve translato vocabulo utique non proprie dictae sunt umbrae, [Col. 0227A] ita quod ait plenitudinem divinitatis corporaliter inhabitare, translato verbo usus est. In exspoliatione. In circumcisione Christi, per quam totum veterem exspoliastis hominem. Consepulti in baptismo. Quia peccata sepeliuntur in baptismo. Et surrexit. In novitatem vitae. Operationis Dei. Id est, resurrectionis Christi. Convivificavit. Auferendo causas mortis, id est, peccata. Delens chirographum quod adversum nos erat. Chirographum dicit maledictum legis, unde alibi ait: Christus nos redemit de maledicto legis, quo continetur: maledictus omnis qui non permanserit in omnibus quae scripta sunt in libro legis, ut faciat ea. Quidam vero dicunt chirographum esse, quasi scriptam quamdam apud Deum, memoriam peccatorum; unde ipse in Cantico dicit: Nonne [Col. 0227B] haec congregata sunt apud me, et signata in thesauris meis? Et Jerem. ait: Peccatum Judae scriptum est in stylo ferreo, in ungue adamantino (Jer. XVII). Etiam haec ergo deleta est in cruce, dum dimissis peccatis, etiam memoria est abolita peccatorum. Aliter chirographum dicit, quod adversum genus humanum diabolus alta memoria reconditum habebat. Affigens illud cruci. Quia nos de ligno tulimus illud chirographum, ideo non potuit deleri, nisi affigeretur ligno, ut dicit: Tulit peccata nostra super lignum (I Petr. IV). Nam titulus qui scriptus est super crucem, istum titulum chirographi delevit. Exspolians principatus. Daemones, quia praedam generis humani ab eis rapuerat. Traduxit. Alligavit. Et captivavit. Mortem. Fiducia. Sine timore. Palam. Non latenter. Triumphans [Col. 0227C] illos in semetipso. Devicit palam, et crucifixus confusione contempta triumphavit; non occidendo, sed moriendo; nec vim inferendo, sed sustinendo, ut nobis, confracta omni superbia, vincendi daret exemplum. Nemo vos judicet. Nullum enim in hoc debet esse judicium, quod cum umbra esset, cessavit corpore veniente, quia imagine non est opus, veritate praesente. Corpus autem Christi. Id est, rei veritas. Nemo vos seducat in humilitate. Nemo ficta humilitate superbus, et angelos videre se mentiens, frustra super homines jactet, quia visiones a suo loquitur corde. Sive nemo tam humilis sibi et religiosus videatur, ut Angelos qui Deum vident, se videre mentiatur. Sensu carnis suae. Non spiritualiter intelligens. Non tenens caput. Christum non credens, [Col. 0227D] qui omnium sanctorum caput est. Ex quo totum corpus per nexus et conjunctiones subministratum et constructum. Quicunque igitur extra hoc corpus est, quantumlibet se jactet, ille non vivet, quia caput non habet Christum, qui est vita. Crescit in augmentum Dei. In augmentum corporis illius, quod est Ecclesia. Ne tetigeritis. Judaeis dicit. Neque gustaveritis. Immundos cibos secundum legem. In interitu ipso usu. Ideo non debent pro magno haberi, quia intereunt et vadunt in secessum ventris. Quae sunt rationem quidem habentia. Hoc est, videntur habere aliquam rationem, si mystice et non secundum solam litteram exponantur, et ut non ad honorem vel ad saturitatem ventris historialiter fiant.


[Col. 0228A]
CAPUT III.

Si ergo consurrexistis cum Christo. Consequenter primo commortuos, deinde consurrexisse nos dicit, nec solum terrae mori, sed etiam coelo vivere nos hortatur: Nihil, inquit, terrenum vos ambiatis, neque mortale quaeratis. Quae sursum sunt sapite. Hoc est, coelestem sectamini sapientiam, sed nos nunc celerius humanae sapientiae studium impendimus. Mortificate igitur membra vestra quae sunt super terram. Prius ergo quam caetera perscrutemur, quae ista sint membra quae mortificare praeceperit, indagemus. Neque enim beatus Apostolus abscissionem manuum aut pedum praeceptione compellit, sed corpus peccati, quod utique constat ex membris, quantocius destrui desiderat; de quo corpore alibi: Ut [Col. 0228B] destruatur, inquit, corpus peccati. Et quae sit ejus destructio consequenter exponit: Ut jam, inquit, non serviamus peccato; a quo liberari etiam cum ejulatu postulat, dicens: Infelix ego homo, quis me liberabit de corpore hujus mortis (Rom. VI)? Hoc itaque corpus peccati multis vitiorum membris probatur exstructum, et ad ejus pertinet portionem quidquid vel facto, vel dicto, vel cogitatione peccatur, cujus membra rectissime super terram esse dicuntur; non enim possunt hi qui eorum ministerio utuntur veridice profiteri, Nostra autem conversatio in coelis est. Primo itaque fornicationem credidit in ferendam, quae carnali permixtione perficitur. Tertium peccati membrum libidinem ponit, quae in secessibus animae coalescens, accedere cupit etiam [Col. 0228C] sed sine passione corporis non potest: libidinem enim ab eo quod libeat dictam esse non dubium est.

Concupiscentiam malam. Quae non solum ad praedictam impudicitiae passionem, verum etiam ad omnes noxias cupiditates generaliter referri potest, quae corruptae tantummodo voluntatis est aegritudo, de qua Dominus in Evangelio: Qui viderit, inquit, mulierem ad concupiscendum, moechatus est illam (Matth. V). Fornicationis autem genera sunt tria. Primum, per quod commixtio utriusque sexus perficitur. Secundum absque femineo tactu, quo Her, filius Judae patriarchae a Domino percussus legitur, quod in Scripturis sanctis immunditia nuncupatur. Tertium, quod animo ac mente concipitur, de quo Dominus inquit: Qui viderit mulierem ad concupiscendum, [Col. 0228D] moechatus est illam. Quae tria genera beatus Apostolus pari modo exstinguenda pronuntians: Mortificate, inquit, membra vestra quae sunt super terram, fornicationem, immunditiam, libidinem, etc. Quae est idolorum servitus. Cernis itaque ad quantam labem rabies haec per gradus singulos crescat, ut etiam idolorum vel simulacrorum servitus Apostoli voce pronuntietur, eo quod figura Dei imagine praetermissa, quam devote serviens Deo immaculatam in semetipso debuit custodire, hominum figuras impressas auro, et diligere pro Deo maluit, et intueri. Indignationem. Ipsa est quae inebriat mentem. Nolite mentiri. Filios enim veritatis non licet mentiri. Qui renovatur in agnitione Dei. Cum quis cognoveri [Col. 0229A] cujus imago est, et in quantum potest nititur simulare. Ubi non est masculus. Quia apud Deum non praedicatur sexus, vel genus, vel patria, vel conditio, sed sola conversatio: nam carnalis est ista diversitas. Sed omnia in omnibus Christus est. Quod ita fiet, cum omnis amor, omne desiderium, omne studium, omnis conatus, omnis cogitatio nostra, omne quod videmus, quod loquimur, quod speramus, Deus erit, illaque unitas, quae nunc est Patris cum Filio, et Filii cum Patre in nostrum fuerit sensum mentemque transfusa, id est, ut quemadmodum nos ille sincera et pura atque indissolubili diligit charitate, nos quoque ei perpetua et inseparabili dilectione jungamur. Induite ergo vos sicut electi Dei. Illa deponentes, haec induite cum estis electi. Sufferentes [Col. 0229B] invicem. Exemplo Christi, qui infirmitates nostras portavit. Quod est vinculum perfectionis. Charitas enim multa membra in unum colligit corpus. Et pax Christi. Qui pro omnibus mortuus est, et suos dilexit inimicos. In cordibus vestris. Non in facie fallaciter arridente, vel sermone doloso. Grati estote. Beneficiis Christi. In nonnullis exemplaribus habetur: Et gratia estote; hoc est, nolite legi assimilari, quae vicem reddit, sed gratiae, quae ignoscit etiam inimicis. In nomine Domini. Id est, ad gloriam nominis Domini nostri Jesu Christi facite omnia. Gratias agentes Deo. Qui Filium suum ad haec docenda destinare dignatus est. Sic oportuit in Domino. In his quae Deo placent. Nolite amari esse ad illas. Vult cessante voluptate non contumelias et odium, sed [Col. 0229C] dilectionem crescere. Patres, nolite provocare ad indignationem filios vestros. Ne exasperati iracundi fiant, qui exemplo vestro patientiam discere debuissent. [Col. 0230A] Timentes Dominum. Qui ubique semper videt, et odit omne quod fictum est. Scientes quod a Domino accipietis retributionem haereditatis. Etiamsi ingratos dominos habeatis, nolite putare infructuosum esse servitium, quod propter Deum exhibitum, coelesti remuneratione pensabitur. Qui enim nocet, recipiet id quod inique gessit. Sive servus qui Dominum contempserit, sive Dominus qui contra servum inique egerit. Et non est personarum acceptio apud Deum (I Petr. II). Hoc dicit, ut consolationem haberent, scientes suam injuriam non esse apud Deum inultam.



CAPUT IV.

Domini, quod justum est et aequum, servis praestate, scientes quoniam et vos Dominum habetis in coelo. [Col. 0230B] Orationi instate. Nunc generalis exhortatio subsequitur. Sermo vester semper in sale sit conditus. Id est, gratum proferte sermonem, sale sapientiae et rationis conditum, ne stulta nostra religio a philosophis et gentibus aestimetur. Ut sciatis quomodo oporteat vos unicuique respondere. Aliter enim paganis, aliter Judaeis, aliter haereticis, et caeteris contradicentibus veritati.

Quae circa me sunt. Securos illos vult esse de sua incolumitate, ne hac essent tristitia occupati. Concaptivus meus. Simul vinctus erat, sive compatiebatur charitatis affectu. Consobrinus Barnabae. Filius sororis Barnabae. Qui ex vobis. De vestro genere. Hieropoli. Civitate, in qua sepultus est Joannes Baptista. Vide ministerium. Hic diaconus fuisse perhibetur. [Col. 0230C] Memores estote vinculorum meorum. Sive orate, ut reddar vobis; sive imitamini tolerantiam mearum passionum.



X. IN EPISTOLAM I AD TIMOTHEUM.



CAPUT PRIMUM.

Paulus apostolus Jesu Christi, secundum imperium Dei. Non secundum praesumptionem meam. Et Salvatoris. Unum imperium Patri et Filio esse demonstrat. [Col. 0229D] Qui est spes nostra. Id est, in quem speramus. Timotheo. Iste Timotheus episcopus fuit in Epheso ut in libro Historiarum dicitur. Gratia et misericordia. Misericordiam addit propter ejus honorem nimiamque ejus dilectionem. Aut quia Timotheus stomachi dolore laborabat, ideo misericordia indiguerat. Sicut rogavi te. Addit infra hoc praeceptum: Commendo tibi, fili Timothee, hoc est, sicut rogavi te ut remaneres Ephesi, sic et hoc praeceptum iterum commendo. Neque intenderent fabulis. Quas deuteroses appellant. Unde in Evangelio docentes doctrinas hominum, condemnantur. Et genealogiis. Id est, generationibus antiquorum, in quibus sibi summam scientiam vindicant, si omnes generationes enumerant. Finis autem praecepti. Hoc est, adimpletio, quia in praecepto mendacium non invenitur, et finem habet in charitate, non ut genealogiae. Praecepti autem dicit omnium mandatorum, ut est: Omni consummationi [Col. 0230D] vidi finem latum. Charitas igitur. Dilectio Dei et proximi. Finis praecepti est. In qua tota lex pendet et prophetae. Haec si de corde puro sit, difficile delinquere poterimus. De corde puro. Sine vitiis. Et conscientia bona. Ut conscientia tua testimonium perhibeat charitati. Et fide non ficta. Ne aliud corde, aliud ore proferamus. Bona est lex. Hoc dicit, ne quis putaret eum spernere legem. Quia justo lex non est posita. Novam legem implentibus, lex vindictae non est posita. Plagiariis. Qui innocentibus plagas inferunt. Evangelium gloriae Dei. Per quod glorificatur Deus, sive in quo narratur de gloria Dei. Quod ignorans feci. Levius ergo esse peccatum ignorantiae demonstrat. Superabundavit gratia. Non solum peccata dimisit, sed bona dedit. Fidelis sermo. Quem omnes credunt, et omnium conscientiae verum [Col. 0231A] esse cognoscunt. Et omni acceptione dignus. Id est, auribus et corde acceptabilis. Ut peccatores salvos faceret. Ut: Non veni vocare justos, sed peccatores. Quorum primus ego sum. Ante Paulum non erant peccatores? Certe vel ipse Adam ante omnes, et plena peccatoribus deleta diluvio terra, et deinceps quam multi? Unde ergo verum est, Ego primus sum? Primum se dixit non peccatorum ordine, sed peccati magnitudine, magnitudinem sui peccati attendit, unde primum se dixit peccatorum, quomodo dicuntur inter advocatos, verbi gratia, primi: Primus est iste, non quia plures annos habet ex quo causas agit, sed quo coepit caeteros superare. Primum ergo se dixit, quia nemo acerbior inter persecutores erat, qui primitivam Ecclesiam post ascensum Domini persecuti [Col. 0231B] sunt. Ad informationem. Ad exemplum, ut nemo desperet. Regi autem saeculorum honor. Qui mihi tribuit veniam non merenti.

Hoc praeceptum commendo tibi. Hucusque de statu suo quomodo debeat adversariis respondere; hinc dat auctoritatem ordinandi docendique. Secundum praecedentes prophetias. Secundum quod etiam hoc officium habebat gratiam prophetandi. Sive prophetiae vocantur, quae in baptismo, vel in ordinatione de eo prophetice cantata sunt, id est, quia in illo completa sunt; sive prophetiae praedicationis intelliguntur. Habens fidem. Pro armis. Et bonam conscientiam. Implens quod docet. Quam quidam repellentes. Male vivendo. Circa fidem. Quae est quasi quaedam navis. Quos tradidi Satanae. Ut ex praesenti [Col. 0231C] correptione discant futurum judicium non negare. Traditi sunt autem ad emendandum, non ad perdendum.



CAPUT II.

Primum ergo omnium obsecro fieri obsecrationes. His verbis Apostolus quadripartitam orationis speciem evidenter distinxit; sed tamen vobis indagandum est, quid obsecratione, quid oratione, quid postulatione, quid gratiarum actione signetur. Obsecrationes itaque sunt, imploratio seu petitio pro peccatis, qua vel pro praesentibus, vel praeteritis admissis unusquisque compunctus veniam deprecatur. Orationes sunt, quibus aliquid offerimus, seu vovemus Deo: Graece enim oratio [], votum Latine sonat. Oramus enim cum renuntiantes huic [Col. 0231D] mundo spondemus nos mortificatos cunctis actibus et conversationi mundanae. Oramus, cum promittimus nos firmissimam corporis castitatem, seu immobilem patientiam exhibituros esse perpetuo, vel cum e corde nostro radices irae, sive tristitiae vovemus funditus eruendas. Postulationes. Quas pro aliis quoque, dum sumus in fervore spiritus constituti, solemus emittere, vel pro charis scilicet nostris, vel pro totius mundi parte poscentes: et ut ipsius Apostoli verbis eloquamur, cum pro omnibus hominibus, pro regibus, et pro omnibus qui in sublimitate sunt supplicamus. Gratiarum actiones, quas mens vel cum praeterita Deo recolit beneficia, vel cum praesentia contemplatur, seu cum in futurum quae et quanta [Col. 0232A] praeparaverit Deus his qui diligunt illum prospicit, per ineffabiles excessus Domino refert. In omni pietate et castitate. Ad hoc vult nos esse quietos, ut pietati et castitati, non dissensioni atque luxuriae tranquillitas nostra proficiat. Hoc enim acceptum est. Id est, ut etiam pro talibus oretur. Qui omnes homines vult salvos fieri, et ad agnitionem veritatis venire. Si ipsi jam vocanti Deo consentire voluerint, aut omnes homines, scilicet praedestinatos; sive omnes homines, hoc est, omnem sexum, gentem, conditionem, etc. Unus enim Deus, unus et mediator Dei et hominum. Ac si diceret, ideo omnes vult salvare, quia unus Deus omnes creavit, et unus mediator recreavit. Homo Christus Jesus. Quia de traditione erat dicturus, ideo hominem solummodo nominavit. Cujus [Col. 0232B] testimonium. Ut est: In hoc enim veni ut testimonium perhibeam veritati. Veritatem dico. Quod in hoc positus sum, ut doctor Gentium sim. Orate in omni loco. Non ut Judaei, qui in templo tantum Hierusalem adorandum dicebant. Non in tortis crinibus. Ne occasionem dent concupiscentiae. Mulier discat. A viro suo. Honorem Deo tribuimus, quando pro collatis bonis dignas gratias referimus; gloriam vero, cum nostris bonis operibus ipse glorificatur. Docere autem mulieri non permitto. Id est, publice non permittitur: nam filium vel fratrem debet docere privatim. Sed esse in silentio. Ne mysterium sibi usurpando superbiat, taceat in Ecclesia. Adam enim primus formatus est. Reddit causas cur eas velit esse subjectas, scilicet quia posteriores in factura sunt, et priores [Col. 0232C] in culpa. Et Adam non est seductus, mulier autem seducta in praevaricatione fuit. Ex libro de Genesi ad litteram undecimo. Vir quidem non debet velare caput, cum sit imago et gloria Dei. Mulier autem gloria viri est, non quod mens feminae eamdem imaginem capere non possit, cum in illa gratia dicat nec masculum esse, nec feminam, sed quia fortassis illa hoc nondum perceperat, quod sit in agnitione Dei, et viro regente ac dispensante paululum fuerat perceptura. Neque enim frustra et illud Apostolus ait: Adam enim primus formatus est, deinde Eva, et Adam non est seductus, mulier autem seducta est. In praevaricatione facta est. Ut per illam etiam vir praevaricaretur. Nam et ipsum dicit praevaricatorem, ubi ait: In similitudinem praevaricationis Adae, qui est [Col. 0232D] forma futuri; seductum tamen negat: nam et interrogatus non ait: Mulier quam dedisti mihi, seduxit me, et manducavi, sed: Ipsa mihi, inquit, dedit a ligno, et manducavi (Gen. III). Illa vero: Serpens, inquit, seduxit me. Ita Salomon, vir tantae sapientiae, nunquidnam credendum est, quod in simulacrorum cultu credidit esse aliquid utilitatis? Sed mulierum amori ad hoc malum trahenti resistere non valuit, faciens quod sciebat non esse faciendum, ne suas quibus deperierat atque deflebat mortiferas delicias contristaret. Ita et Adam, posteaquam de ligno prohibito seducta mulier manducavit, eique dedit, ut simul ederent, noluit eam contristare, quam credebat posse sine suo solatio contabescere, si ab [Col. 0233A] ejus alienaretur animo, et omnino illis interest discordia, Non quidem carnis victus concupiscentia, quam nondum senserat in resistente lege membrorum legi mentis suae, sed amicali quadam benevolentia, qua plerumque fit ut offendatur Deus, ne homo ex amico inimicus fiat: quod eum facere non debuisse divinae sententiae justus exitus indicavit. Ergo alio modo quodam etiam ipse deceptus est, sed dolo illo serpentino quo mulier seducta est, nullo modo illum arbitror potuisse seduci. Hanc autem proprie seductionem appellavit Apostolus, qua idem quod suadebatur cum falsum esset, verum putatum est, id est, quod Deus ideo lignum illud tangere prohibuerat, quod sciret eos, si tetigissent, velut deos futuros, tanquam eis divinitatem invideret, qui [Col. 0233B] eos homines fecerat. In praevaricatione mulier seducta fuit, sed non ideo desperet mulier, quia per baptismum, quod est filiorum Dei veneratio, et ipsa salvabitur, non Eva, sed credens mulier: quia Eva ad exemplum adducta est creationis, nec de ipsius salute proprie tractabatur. Si permanserint in fide. Sicut superius de plurali numero mulierum ad singularem transivit, dicens: Mulier in silentio discat, ita et hic redit ad pluralem.



CAPUT III.

Humanus sermo: Si quis episcopatum desiderat. Prius laicos instituit, de quibus optimi quique in sacerdotium eliguntur, et sic dicit quales debeant ordinari. Bonum opus desiderat. Ad boni operis desiderium provocatur, non honoris. Oportet enim [Col. 0233C] hujusmodi irreprehensibilem esse, unius uxoris virum. Primum itaque sine crimine sit, quod puto alio verbo ad Timotheum irreprehensibilem ordinatum, non quo eo tantum quo ordinandus est sine ullo sit crimine, et praeteritas maculas nova conversatione deleverit, sed ex eo tempore quo in Christo renatus nulla peccati conscientia mordeatur. Quomodo enim potest praeesse Ecclesiae, auferre malum de medio ejus, qui in delictum simile corruerit? Aut qua libertate corripere peccantem, cum tacitus sibi ipse respondeat eadem se admisisse quae corripit? Quod autem ait ante gradum: Unius uxoris virum, sic intelligere debemus, ut non omnem monogamum digamo putemus esse meliorem, sed quo is possit ad monogamiam et continentiam [Col. 0233D] coarctari, qui sui exemplo praefuerat in docendo. Esto quippe aliquem adolescentulum conjugem perdidisse, et carnis necessitate superatum, accepisse uxorem secundam, quam et ipse statim amiserit, et deinceps vixerit continenter; alium vero usque ad senectutem habuisse matrimonium, et uxoris usum, ut plerique aestimant, felicem, nunquam a carnis opere cessasse: quis nobis videtur de duobus melior esse, pudicior ac continentior? Utique qui infelix etiam in secundo matrimonio fuit, et postea pudice et sancte conversatus est, et non is qui ab uxoris amplexu nec senili est separatus aetate. Ornatum. Id est, his omnibus spiritualibus ornamentis. Hospitalem. Laicus enim unum, aut duos, aut tres, [Col. 0234A] aut paucos recipiens, implevit hospitalitatis officium: episcopus nisi omnes receperit, inhumanus est. Docibilem. Id est, sapientem. Non vinolentum. Ut fiducialiter possit corripere ebriosos. Non percussorem. Ne sit petulans ad caedendum. Sed modestum. Qui omnia facit cum mensura. Non neophytum. Id est, nuper instructum. Ne in superbiam elatus. Id est, ne nuper renatus cito possit per ignorantiam extolli, et putet se non tam ministerium humilitatis quam administrationem saecularis potestatis adeptum, et condemnationem superbiae mereatur sicut diabolus, qui per jactantiam judicatus atque dejectus est. Ut non in opprobrium incidat, et in laqueum diaboli. Ut non vituperetur ministerium nostrum. Ab his qui foris sunt. Judaeis infidelibus, et Graecis, et paganis. [Col. 0234B] Omnes enim naturaliter norunt culpare vitia, et laudare virtutes. Diaconos similiter pudicos. Hoc est, oportet similiter eos irreprehensibiles esse, ut episcopi eligantur. Sed quaeritur cur de presbyteris nullam fecerit mentionem. Sed etiam ipsos in episcoporum nomine comprehendit. Non bilingues. Quia susurro et bilinguis multos conturbat pacem habentes. Non turpe lucrum sectantes. Turpe lucrum est, de coelestibus mysteriis terrena sectari. Habentes mysterium fidei in conscientia pura. Id est, ut non propter lucrum Christum praedicent, et pro Christo laborent, ut non quaestum esse existiment pietatem. Mulieres similiter pudicas. Similiter eas ut diaconos eligi jubet. Unde intelligitur quod de his dicat, quas adhuc hodie in Oriente diaconissas appellant. Diaconi [Col. 0234C] sint unius uxoris viri. Non ut haberent dicit, sed ne duas habuerint. Qui enim bene ministraverit. Ostendit non ministerium tantum, sed qualitatem ministerii praemium promereri. Et multam fiduciam in fide. Et apud Deum petendi, et apud homines docendi, et etiam arguendi. Columna et firmamentum veritatis. Id est, in qua nunc sola veritas stat firmata, quae ante in lege erat posita. Et manifeste magnum est pietatis sacramentum. Cum te oporteat Ecclesiam Christi docere, non est tibi ambiguum quid doceas, dum manifeste apparet, quod magnum est sacramentum. Dicitur hoc sacramentum, quod primitus occultabatur. Quod manifestatum est in carne. Quod nunc in carne Christi declaratum est, magis videlicet primo et pastoribus. Justificatum est in [Col. 0234D] spiritu. Justum esse in spiritu demonstratum est, in forma scilicet columbae, sive quod prophetatum est per Spiritum sanctum. Apparuit angelis. Quando dicebant: Gloria in excelsis Deo; et quando illi in eremo ministrabant, in dieque ascensionis. Assumptum est in gloria. Ut apostolis videntibus ascendit in coelum.



CAPUT IV.

Spiritus autem. Sanctus. Manifeste dicit. Per ipsum scilicet Paulum prophetalem inducit affectum, quomodo antiqui dicebant: Haec dicit Spiritus sanctus. Quia in novissimis temporibus. Postquam de sacramento intimavit, nunc indicat quod illud sacramentum haereticorum nubibus obscuratur. In hypocrisi. [Col. 0235A] Id est, aliud in corde, aliud in labiis proferentes, vel retinentes. Cauteriatam. Vitiatam, vel maculatam. Prohibentium nubere. Id est, cum ipsi nubant, ut: Qui praedicas non furandum, furaris (Rom. II). Illi autem hoc non amore castitatis et abstinentiae faciebant, sed ut sanctiores caeteris viderentur. Per verbum Dei. Id est, quo sanctificatur cibus ac benedicitur. Haec proponens fratribus. Libram justitiae in omnibus tenens, et omnia rationabiliter et moderate dispensans. Verbis fidei. Verba proprie fidei sunt traditio symboli: bona vero doctrina, qua vita instituitur Christiana. Inanes fabulas. Arte compositum mendacium. Pietas autem ad omnia. Et ad praesens tempus, et in futurum. Nam et ipsa vidua et in praesenti est pasta, et merces ejus manet in [Col. 0235B] aevo. Unde Salomon ait: Longitudo dierum in dextera ejus (Prov. III). Fidelis sermo. Quem de pietate praedixit, fidelis, id est, verax apud omnium bonorum conscientiam, et cui nemo bonus resistat. Qui est salus omnium. Omnium in praesenti. Fidelium. Etiam in futuro. Haec, praecipe, et doce. Praecipe, ut fiant; doce, quo modo fiant, vel quali praemio remuneranda sunt. Dum venio attende lectioni, exhortationi, doctrinae. Primo lege, deinde exhortare ut fiant, postremo doce quomodo intelligantur obscura, ut possint fieri quae leguntur. Noli negligere gratiam. Ille negligit gratiam, qui acceptum talentum non exercet. Per prophetiam. Id est, benedictionem. Cum impositione manuum. Mearum. Presbyterii. Episcopi. Haec meditare. Omnis enim perfectus ex [Col. 0235C] meditatione descendit. In his esto. Non enim omnis in his est qui meditatur. Ut profectus tuus manifestus sit omnibus. Hoc est, ut exemplo tuo omnes ad meliora proficiant. Attende tibi et doctrinae. Primo tibi, deinde doctrinae, ut ubique sollicitus et te actu salves, et illos doctrina pariter et exemplo.



CAPUT V.

Seniorem ne increpaveris. Ne indigne ferens se a juniore correptum, exasperetur, et non proficiat. Sed obsecra. Ut suo quasi pater ex senio [exemplo] instituat juniores. Juvenes ut fratres. Fratres ut coaevi, liberi vel commonentur similiter ut sorores. Viduas honora. Id est, necessaria eis praebendo, solatia conferendo. Quae vere viduae sunt. Id est, sine viro nuptiisque. Si qua autem vidua filios, aut nepotes [Col. 0235D] habet. Tandiu regat domum, quandiu edocet filios parvulos, aut nepotes, ut quod a parentibus pietatis acceperit, filiis reddat: ita tamen, ut non hac excusatione avaritiae studeat, sed sufficientiam tantum sibi servet et liberis, ne in eis ipsa occasionem det saeculo serviendi.

Desolata. A conjugio maritali. Et instet orationi. Qualis fuit Anna filia Phanuel, tales praecepit honorari, quae in templo die et nocte orationi vacabat. Vivens mortua. Secundum animam; ergo si quae in deliciis est mortua, quanto magis quae in peccatis versatur? Si quis autem suorum et maxime domesticorum curam non habet. Si quis viduas abjicit, aut pupillos, vel maxime parentes et pauperes, deterior [Col. 0236A] est infideli, quia etiam illi naturaliter habent circa proximos pietatem; sive si qua vidua filios orphanos negligat, hujus sententiae crimen incurrit. Simul notandum est quosdam fideles esse in nomine, qui infidelibus conversatione pejores sunt. Vidua eligatur. In ministerium diaconatus, vel ut sustentetur opibus Ecclesiae. Non minus annorum sexaginta. Nam juniores viduae possunt ad suum opus laborare, ut non aggravent Ecclesiam. Unius viri uxor. Unde intelligitur, quod illa quae cum plurimis viris fuit, vidua non sit. Tribulationem patientes. In carcere vel aegritudine positis. Si omne opus bonum subsecuta est. Breviter universa conclusit. Juniores autem viduas. Id est, minoris aetatis quam sexaginta annorum. Tales ergo devita aliis in ministerio diaconatus [Col. 0236B] praeponere, ne malum pro bono detur exemplum. In Christo nubere. Id est, in societate Christi, et statu viduitatis nubere volunt.

Quia primam fidem. Id est, fides qua se viduas promiserant permansuras. Haec autem regula non solum in viduis, sed etiam in virginibus continentibusque servatur.

Otiose discurrunt. Divino minime timore detentae, nec mariti potestati subjectae, nullaque cura domesticae occupationis astrictae. Curiosae. Id est, de rebus sibi non pertinentibus loquentes. Volo ergo juniores. Id est, non voventes. Nullam occasionem dare. Hoc est, ne per illarum incontinentiam religio blasphemetur. Adversario. Id est, diabolo, vel cuilibet perverso homini. Jam enim quaedam conversae sunt. [Col. 0236C] Reddit causam quare eas nubere velle praedixerat. Ut his quae vere viduae sunt sufficiat. Id est, quae omni auxilio desolatae sunt. Duplici honore. Magno honore, vel propter gradum officii et doctrinae. Bovi trituranti. Id est, doctori praedicanti: Ut et caeteri timorem habeant. Videntes te nemini pepercisse.

Sine praejudicio. Ut Salomon ait: Cum consilio omnia fac. In declinatione. Ut: Neque ad dextram, neque ad sinistram declines. Neque communicaveris peccatis alienis. Si enim cito ante tempus manus cuidam imposueris, peccatis ejus communicabis. Quorumdam hominum peccata manifesta sunt. Statim in ipsa examinatione apparent.

Praecedentia. Antequam quis gradum ecclesiasticum accipiat. Ad judicium. Manifesta sunt ad judicium, [Col. 0236D] hoc est, sive dum dejecti excommunicantur, sive dum plagis praesentibus praedamnantur. Quosdam autem et subsequuntur. Post ordinationem sciuntur aliorum peccata, quae celaverunt ante ordinationem, ideo praedixit: Sine praejudicio nihil faciens. Et manus cito nemini imposueris, donec scias si lateant peccata, an non. Subsequuntur. Hoc est, sive subsequitur in futurum judicium, sive hic diu latere non possunt. Non ergo debent facile ordinari. Similiter et facta bona manifesta sunt. Non enim potest abscondi civitas supra montem posita (Matth. V), sed etiam quae ad tempus latent, non possunt diutius occultari.



CAPUT VI.
[Col. 0237A]

Quicunque sunt sub jugo servi, dominos suos omni honore dignos arbitrentur, ne nomen Domini et doctrina blasphemetur. Id est, ne videantur per religionem in deterius profecisse. Qui autem fideles habent dominos. Hoc est, ne sibi aequalitatem vindicent, eosque contemnant, quorum fratres sunt per fidem. Beneficii. Fidei et baptismatis.

Exhortare. Praemium ostendendo. Et superbus nihil sciens. Super alios se extollens, cum non sit desursum veniens quem praedicat sapientia. Sed languescens. Quia nec solidae veritatis scientia convalescit, sed diversis occasionibus languet, et pugnas verborum observat. Suspiciones malae. Sive haeresim de altero suspicantur, sive audientes putant deficere [Col. 0237B] veritatem. Existimantes quaestum esse pietatem. Quia putant quaestus sui causa novum venisse testamentum. Est autem quaestus magnus. Multum acquirit, qui habet pietatem cum sufficientia, non luxuriae, sed naturae: quia quae tantum naturae sufficiunt, pietas exigit.

Nihil enim intulimus in hunc mundum. Nudi nati sumus, nudi etiam morituri (Job. I): quidquid enim hic invenitur, hic relinquitur. Non est nostrum, quod non semper nostrum est. Ergo illas divitias acquiramus, quas nobiscum ad coelestem patriam ferre possimus.

Et desideria multa. Divitiarum enim desideria nunquam satiantur. Quae mergunt in interitum. Dum ambitione honorum tumentes, in coelos usque elevati [Col. 0237C] usque ad inferos demerguntur. Sive desiderantes alienas opes, ut Achab, usque ad homicidium perveniunt. Radix enim omnium malorum cupiditas. Merito initium omnis peccati superbiam diffinivit Scriptura, dicens: Initium omnis peccati superbia (Eccl. X). Cui testimonio non inconvenienter aptatur etiam illud, quod ait Apostolus: Radix omnium malorum avaritia est, si avaritiam generalem intelligamus, qua quisque aliquid appetit amplius quam oportet propter excellentiam suam et propter quemdam propriae rei amorem, cui sapienter nomen Latina lingua indidit, cum appellavit privatum. Specialis [Col. 0238A] vero avaritia quae usitatius appellatur amor pecuniae, cujus nomine Apostolus per speciem genus significans, universalem avaritiam volebat intelligi, dicendo: Radix omnium malorum est avaritia. Hac etenim diabolus cecidit, qui utique non amavit pecuniam, sed propriam potestatem. Radix excisa semper densos reparat ramos; evellenda est ergo radix, ne rami superflue excidantur: quia in transgressione Adae multa erant vitia, ut est: Si de hoc ligno gustaveritis, aperientur oculi vestri, et eritis sicut dii (Gen. III). Denique cum dixerit aperientur, hic ostenditur cupiditas; et quando dixerit gustaveritis, hic gula videtur; et quando dixerit eritis sicut dii, ibi superbia revelatur. Et inseruerunt se doloribus multis. Quanto amplius habuerint, tanto plures sollicitudinum [Col. 0238B] sustinent cruciatus.

Sectare autem. Id est, in his esto dives. Justitiam. In judiciis. Certamen fidei. Id est, ut fidem defendas.

Apprehende vitam aeternam. Ut illi cupiunt temporalem tenere. Coram multis testibus. Coram sacerdotibus, vel ministris virtutibus coelestibus. Praecipio tibi. Praecipit autem auctoritate magistri. Sine macula. Maculat enim quodammodo, et reprehendi facit mandata, qui peccat.

Qui testimonium reddidit sub Pontio Pilato. Dicens ad Pilatum: Ego ad hoc veni in hunc mundum, ut testimonium perhibeam veritati, scilicet pro ea etiam moriendo. Qui solus habet immortalitatem. Id est, non accipit. Quem vidit hominum nemo. Nemo vidit sicuti est, sed unusquisque pro merito. Nam et solem [Col. 0238C] tanto amplius vident singuli, quanto purior fuerit acies oculorum. Non superbe sapere. Raro enim invenies divitem, nisi superbum. Ad fruendum. Id est, non ad occultandum, vel ad negotiandum. Neque sperare in incerto divitiarum. De quibus incertus es utrum illae tibi, an tu illis celerius subtraharis. Veram vitam. Id est, futuram, affirmat praesentem vitam non esse veram. Depositum custodi. Id est, commendatum a nobis serva mandatum, sive fidei depositum custodi. Fallacis scientiae. Dialecticae. Gratia tecum. Permaneat in aeternum.



XI. IN EPISTOLAM II AD TIMOTHEUM.


[Col. 0237D]
CAPUT PRIMUM.

Paulus apostolus Jesu Christi per voluntatem Dei secundum promissionem vitae. Quam promittit Christus condignum exhibentibus promissione servitium. Cui servio a proavis meis. Id est, a patriarchis. Nam et ego Ecclesiam Christi non malevolentia, sed legis aemulatione vastabam. In conscientia pura. Nullum habens criminale peccatum.

Quod sine intermissione habeam tui memoriam. Eo quod meruisti, ut te cogitem semper. Memor lacrymarum [Col. 0238D] tuarum. Quas me abeunte a te fudisti. Unde et me ad tristitiam provocasti, quam tua opto praesentia relevari. Ut gaudio implear. Propter tuam iterum praesentiam. Ut resuscites gratiam Dei. Hoc est, ut de die in diem studium praedicandi renoves. Per impositionem manuum. Id est, juxta ordinationem tuam in episcopatum. Spiritum timoris. Ut timeamus persecutores, qui nos prohibent praedicare. Sed virtutis. Id est, fiduciae praedicandi. Et dilectionis. Ut sive pro Deo, sive pro alterutro libenter etiam [Col. 0239A] moriamur. Et sobrietas. Ut omnia sobria mente faciamus. Noli ergo erubescere. Non te pudeat praedicare, et testificari Christum crucifixum meque vinctum pro eo.

Sed collabora. Mecum simul. Secundum virtutem Dei. Quae nos confortat virtutibus per nos factis. Ante tempora saecularia. Ut: Elegit nos Deus ante mundi constitutionem.

Qui destruxit quidem mortem. Peccatum et diabolum. Illuminavit autem vitam. Ostendit quomodo vita et incorruptio quaereretur. Sed non confundor. In tentationibus et in catenis. At nos e contrario solis opprobriis confundimur. Scio enim. Christum cui credidi, id est, scio eum fidelem et potentem. Depositum meum. Animam vel praemium. Exemplum [Col. 0239B] habe. Regulam custodi. Sanorum verborum. Quae parant sanitatem. Bonum depositum. Doctrinam, vel mandatum, seu gradum. Scis hoc, quod averterunt se a me. Idcirco te commoneo, quia quos me non putabam deserere, dereliquerunt. Omnes. Pro parte. Ex Asia. Minore. Onesiphori domui. Non sibi soli, sed omni domui ejus.



CAPUT II.

Tu ergo, fili mi, confortare in gratia, quae est in Christo Jesu. Et quae audisti a me per multos testes. Sive praesentibus multis tibi dedi mandata, qualiter docere debeas; sive quae dixi, multis prophetarum testimoniis et exemplis confirmavi. Haec commenda fidelibus hominibus. Qui fideliter possunt Dei gratiam dispensare, hoc est, solius Dei causa praedicare. [Col. 0239C] Nemo militans Deo implicat se negotiis saecularibus. Comparatione militantium utitur, et ostendit multo magis nos a negotiis saecularibus liberos esse debere, ut Christo placeamus, cum etiam saeculi milites a reliquis actibus vacent, ut possint regi suo placere perfecte. Cui se probavit. Se obtulit. Nemo enim, inquit, duobus dominis servire potest. Nam et qui certat in agone, non coronabitur nisi legitime certaverit. Alia comparatione idipsum dicit: multi enim certant, sed ille solus qui tota virtute vicerit coronatus erit. Laborantem agricolam oportet primum de fructibus accipere. Ne quis diceret: Unde ergo victurus sum, si me totum occupavero in doctrina? ostendit eum primitias frugum a populo debere percipere, mercedem quam a Domino messis [Col. 0239D] percipiet in futuro.

Intellige quae dico. Quia parabolam dixit. Memor esto Christum Jesum resurrexisse. Hoc est contra illos qui carnis resurrectionem negabant, et adversus illos qui negant Christum in carne venisse, quos Jesus antichristos appellat; vel sicut ille post mortem resurrexit, ita et tu habebis solatium post tribulationem.

Secundum evangelium meum. Secundum quod me praedicare non nescis. Sed sermo Domini non est alligatus. Quia praesentes doceo fiducialiter, et litteris absentes confirmare non cesso. Propter electos. Id est, ut sim exemplum electis. Ut et ipsi salutem consequantur. Id est, sustinentes meo exemplo [Col. 0240A] tentationes. Ille fidelis permanet. Nam omnia quae promisit, implebit, quia veritas contra se non faciet, ne se negare videatur. Commone. Id est, impera.

Testificans. Id est, fortiter docens. Coram Deo. In voluntate Dei. Non per contentionem. Ne tibi nullus credat contendenti. Probabilem exhibere Deo. Hoc est, ita vive, ne dicta factis deficientibus erubescas. Stulta autem et inaniloquia devita. Hoc est, irreligiosas haereticorum fabulas, qui negant resurrectionem. Proficient. Crescent.

Et sermo eorum sicut cancer serpit. Cancer esse dicitur vulnus, quod in mamillis nascitur feminarum, quibus nisi cito subventum fuerit, cum virus ad cor serpserit, nullum ultra remedium est. Ita haereticorum [Col. 0240B] sunt colloquia vitanda, ne per aures irremediabiliter vulnerent mentes.

Jam factam esse resurrectionem. Id est, eo quod succedunt filii post parentes. Aut illi tantum resurrexerunt, de quibus in Evangelio: Et multa corpora sanctorum qui dormierant surrexerunt. Aut factam esse resurrectionem. Id est, animas in alia corpora transire putantes, secundum Platonicum errorem. Sed firmum fundamentum Dei stat. Quia ii in quorum corde fides Christi fundata, non sunt seducti, vel moti. Novit Dominus qui sunt ejus. Hoc testimonium in Numeris scriptum est. Qui sunt ejus. Id est, qui praedestinati sunt ad vitam aeternam, sicut Moysi tempore ii qui a Dathan et Abiron subversi non sunt, non simul cum impiis perierunt, Deo illos [Col. 0240C] optime cognoscente. Et discedat ab iniquitate. Ut non simul pereat cum iniquis. Qui nominant nomen Dei. Dum illud sanctum et justum sit. In magna autem domo. Magnam domum non Ecclesiam dicit, ut quidam putat, quae non habet maculam, neque rugam, sed mundum in quo zizania sunt mista tritico. Nam resurrectionem negantes certum est in Ecclesia esse non posse. Vasa aurea. Sensum mundum habentes, vel apostoli. Argentea vasa. Loquelas habentes doctrinae. Alia quidem in honorem. Vitae aeternae. In contumeliam. Poenae. Si quis emundaverit se ab istis. Id est, si quis a doctoribus se haereticis emundaverit, et crediderit resurrectionem futuram, et judicium Dei, per hoc omne opus bonum implere contendet. Juvenilia desideria fuge. Id est, [Col. 0240D] fornicationem. Pacem cum his qui invocant Dominum. Ad illos enim pax jungenda est, qui jungunt se Domino. De corde puro. Id est, non tantum labiis.

Servum autem Domini. Servum Christi, qui non clamabit, neque contendet. Sed modestum esse ad omnes. Non solum ad amicos. Docibilem. Qui bene alios doceat. Cum modestia. Id est, non cum furore.



CAPUT III.

Hoc autem scito, quia in novissimis diebus instabunt tempora periculosa. Non sit tibi hoc mirum, quod quotidie pejora perveniunt. Seipsos amantes. Non Dei gloriam, sed suam quaerentes. Parentibus. [Col. 0241A] Id est, et corporalibus, et spiritualibus non obedientes. Sine affectu. Misericordiae. Incontinentes. Per luxuriam. Speciem pietatis. Id est, in habitu, seu doctrina. Abnegantes. Operibus. Qui penetrant domus. Ad praedicandum vel seducendum. Et captivas ducunt mulierculas, oneratas peccatis. Id est, impunitatem illis et veniam promittentes, sive infirmas animas quae feminis comparantur, haeretica perversitate corrumpunt. Semper discentes. Nova semper discere cupientes.

Quemadmodum enim Jamnes et Mambres restiterunt Moysi. Hi sunt magi, qui fecerunt signa in Aegypto contra signa Moysi. Et haec nomina inveniuntur non in libris legis, sed Paulus protulit, sive [Col. 0241B] per Spiritum, sive per peritiam aliarum Scripturarum.

Circa fidem. Quia non intrant in fidem, sed foris sunt. Non proficient. Ad nocendum aliis. Sicut et aliorum. Id est, magorum fuit, cum confessi sunt digito Dei se fuisse superatos.

Tu autem assecutus es meam doctrinam. Id est, idcirco tibi non timeo, quia scio te doctrinam et vitam meam cognovisse optime. Et ex omnibus liberavit Dominus. Ita et de omnibus te eripiet. Et in errorem mittentes. Ut est: Non solum non intratis in regnum coelorum, sed intrantes prohibetis (Matth. XXIII). Et credita tibi. A Deo per nos. Sciens a quo didicisti. Sive a vero apostolo, sive per legem a Deo. Per fidem quae est in Christo Jesu. Sine fide enim Christi litterae legis non jam sufficiunt ad salutem. Omnis [Col. 0241C] Scriptura divinitus inspirata utilis est ad docendum. Docere convenit de his quae agi debent. Arguere vero peccatores, corrigere vero poenitentes, erudire, adducere hominem ad justitiam.



CAPUT IV.

Testificor coram Deo et Jesu Christo. Contestatur illum per universa quae credit religio Christiana, ut verbum Dei instanter annuntiet. Qui judicaturus est vivos et mortuos. Quia vivos inveniet, et mortuos suscitabit.

Insta. Commode. Opportune. Opportunum est libenter audientibus; importunum vero invitis et nolentibus praedicare.
[Col. 0242A]

Argue. Peccatores. Obsecra. Seniores. Increpa. Superbos et resistentes. Sed haec omnia cum patientia, et secundum doctrinam perfice legis.

Magistros. Haereticos. Pruriens. Placentes auribus scilicet auditorum. Aliter: Prurientes auribus, hoc est, ipsi auditores auribus considerantes. Pruritus est enim incendium carnis, sine effusione sanguinis vel seminis, sic verbum haereticorum sollicitat aures audientium sine veritate praedicationis.

Ad fabulas autem convertentur. Ad fabulosas assertiones.

Ministerium tuum imple. Scilicet episcopatus, non enim semper ero in corpore ut valeam commonere. Certamen bonum certavi. Modo jam confidenter hoc [Col. 0242B] dicit in extremo vitae limite constitutus, comparatione utitur sane in agone certantium. Certavi. Contra octo vitia, daemones, haereticos, persecutores. Cursum consummavi. In mandatis divinis. Fidem servavi. Suscepti officii fidem in finem usque servavi. Reposita est mihi corona justitiae. Id est, hucusque labores passus sum, nunc autem mercedem exspecto. Justus Judex. Qui non personas, sed merita respiciet. Festina ad me. Ab Epheso ad Romam. Demas me dereliquit, diligens hoc saeculum. Necesse enim erat, ut diligens saeculum relinqueret saeculum relinquentem: omne enim animal ad simile sibi jungitur. Titus in Dalmatiam. Isti autem missi sunt et deseruerunt. Penulam quam reliqui Troade apud Carpum veniens affer tecum. Penula est enim lacerna in [Col. 0242C] modum cucullae. Item lacerna stola, aut genus cucullae subtilis. Penula Latinum est, id est, lacerna clarata. Reddat illi Dominus secundum opera ejus. In hoc prophetat, non optat, secundum Hieronymum, ut in tractatu Ecclesiastici ipse ait. Verbis meis. Quanto magis tuis?

In prima defensione. Quando defendi in Roma evangelicam fidem, secundo anno Neronis. De ore leonis. Neronis. Ab omni opere malo. Ab insidiantium malignitate. Erastus. Pauli discipulus. Claudia. Quaedam mulier. Cum spiritu tuo. Quia carne mortuus spiritualiter vivis.



XII. IN EPISTOLAM AD TITUM.


[Col. 0241D]
CAPUT PRIMUM.

Hanc Epistolam scribit de Nicopoli, quae in Actiaco littore sita est, ad Titum discipulum suum, quem Cretae reliquerat, ad ecclesias instruendas.

Paulus servus Dei. Id est, non peccati, aut veteris legis. Apostolus autem Christi. Quia ab ipso missus fuit praedicare. Secundum fidem electorum [Col. 0242D] Dei. Id est, secundum eamdem fidem, qua credentes electi sunt, cum cognoscerent veritatem. Et agnitionem veritatis. Quam praedico, ut agnoscant veritatem Novi Testamenti, relicta littera. Quae secundum pietatem est. Non severitatem veteris legis. Aliter: Haec est plane veritas, quae non habet pietatem; verbi gratia, si quia grammaticam noverit artem et dialecticam, ut inter falsa et vera dijudicet, absque pietate notitia veritatis delectat [Col. 0243A] ad praesens, sed aeternitatem non habet praemiorum.

Ante tempora saecularia. Ante mundi omnia tempora, apud se proposuit per Filium salvare credentes. Tempora autem saecularia dicit. Hoc est, quae multis saeculis cyclisve ab initio mundi revolvuntur: sunt etenim tempora quae non sunt saecularia, ut unius horae, vel diei tempus, quae non saeculis sed momentis constant. Manifestavit autem temporibus suis verbum suum in praedicatione. Attende textum et ordinem lectionis: quoniam vita aeterna, quam non mendax Deus ante saecula aeterna promisit, non alia sit absque verbo Dei: Manifestavit enim, inquit, temporibus suis verbum suum, quod in principio [Col. 0243B] erat apud Deum Patrem. Secundum imperium Salvatoris nostri Dei. Cum Paulum et Barnabam segregari praecepit, ut Gentes docerent. Hujus rei gratia reliqui te Cretae. Postquam credentium dura corda mollierat, tam in signis quam sermone, et fundamentum fidei jecerat, id est, Christum, reliquit Titum Cretae discipulum, ut rudimenta nascentis ecclesiae confirmaret, ipse pergens ad alias nationes. Quod autem ait: Ut ea quae desunt corrigas, ostendit necdum eos ad plenam venisse scientiam veritatis, et licet ab Apostolo correcti fuerint, tamen adhuc indigere correctione. Corrigas. In Graeco autem supercorrigas []. Unius uxoris vir. Id est, quo possit ad monogamiam et continentiam alios cohortari, qui sui exemplum praeferat in docendo. Filios [Col. 0243C] habens fideles. In domo propria prius doctrina sua noscatur. Oportet enim episcopum sine crimine esse sicut Dei dispensatorem. Ipsum dicit episcopum, quem prius presbyterum nominavit, antequam diaboli instinctu studia in religione fierent, et dicerent in populis: Ego sum Pauli, ego autem Apollo, ego autem Cephae, communi presbyterorum consilio ecclesiae gubernabantur. Postquam vero unusquisque eos quos baptizaverat suos putabat esse, non Christi, in toto orbe decretum est, ut unus de presbyteris electus, superponeretur caeteris, ad quem omnis cura ecclesiae pertineret, et schismatum semina tollerentur. In Actibus apostolorum scriptum est, quod cum venisset apostolus Paulus Miletum, miserat Ephesum, et vocaverat presbyteros ejusdem ecclesiae, [Col. 0243D] quibus postea inter caeteros sic locutus est: Attendite vobis et omni gregi, in quo vos Spiritus sanctus posuit episcopos pascere Ecclesiam Domini, quam acquisivit per sanguinem suum. Et hic diligentius observato, quomodo unius civitatis Ephesi presbyteros vocans, postea episcopos dixerit. Haec propterea, ut ostenderemus apud veteres eosdem fuisse presbyteros quos episcopos. Paulatim vero, ut dissensionum plantaria evellerentur, ad unum omnem sollicitudinem esse delatam. Non iracundum. Iracundus est, non qui aliquando irascitur, sed qui semper ad levem responsionis auram quasi a vento folium movetur. Non percussorem. Id est, ne aliorum conscientiam mala conversatione percutiat. Non turpis lucri [Col. 0244A] cupidum. Turpis lucri appetitio est plus quam necesse est de praesentibus cogitare.

Sed hospitalem. Hucusque quid non debeat habere episcopus sive presbyter, nunc quid habere debeat explicatur. Benignum. Ante episcopatum. Justum. In judiciis. Amplectentem eum qui secundum doctrinam est fidelem sermonem. Non fabulas saeculares. Et seductores. In Graeco, mentium deceptores []. Maxime qui de circumcisione sunt. Id est, qui humanas potius traditiones quam divina mandata loquuntur. Qui universas domus subvertunt. De ciborum differentia, et de circumcisione, et sabbato tractantes, et hoc non zelo Dei faciunt, sed turpis lucri gratia. Dixit quidam ex illis proprius illorum propheta. Quoniam ad exitum sermonis, et ad continentiam [Col. 0244B] loci pertinet hoc quod ait: Dixit quidam ex illis proprius illorum propheta, videtur ad eos referre de quibus superius est locutus: Maxime qui de circumcisione sunt, quos oportet redargui qui universas domos subvertunt, docentes quae non oportet, turpis lucri gratia, ut sequatur: Dixit quidam ex illis proprius eorum propheta. Quia vero in nullo prophetarum qui apud Judaeam vaticinati sunt, hic hexameter versiculus reperitur, videtur mihi dupliciter legendum, ut hoc quod ait: Dixit quidam ex illis proprius eorum propheta, id est, Cretensium. Sed quia multa in medio sunt, et hoc absurdum videtur, et forte nemo recipiat, propterea cum superioribus quae magis vicina sunt aliter aptandum est, ut legamus: Sunt autem multi et non subditi, vaniloqui et seductores, [Col. 0244C] maxime qui de circumcisione sunt, quos oportet redargui, qui universas domos subvertunt, docentes quae non oportet turpis lucri gratia. Dixit quidam ex illis proprius eorum propheta. At id quod ait: Proprius eorum propheta, non ad Judaeos specialiter, qui maxime de circumcisione sunt, sed ad multos referatur, qui non subditi sunt, et vaniloqui, et mentium deceptores, qui utique quia in Creta erant, Cretenses fuisse credendi sunt. Cretenses semper mendaces. Hoc Epimenides sive Callimachus Cyrenensis, de Laudibus Jovis contra Cretenses dixit, qui dicebant apud eos sepultum quem raptum putabant in coelum. Hunc totum versiculum Epimenides de oraculis scriptitans dixit; et proprium vitium gentis, quod est mendacium, arguit. Et ideo hoc versiculo [Col. 0244D] Paulus abutitur scribens ad Titum ut falsos Cretensium doctores proprio in suo doctore conterat; quem ideo prophetam dicit, sive ad id alludens, quod tales Christiani tales mereantur habere prophetas, quo modo et prohetae erant Baal; sive vero quia de oraculis scripserat atque responsis, quae futura multo ante praedicebant. Denique ipse liber Oraculorum titulo praenotatur. Malae bestiae, ventres pigri. In Cretensibus arguitur falsitas et ferocitas, ac ingluvies et pigritudo. Testimonium hoc verum est. Quod dixit de illis proprius eorum propheta. Non intendentes Judaicis fabulis. Si quis post adventum Christi circumciditur, Judaicis servit fabulis. Et mandatis hominum. Traditionibus hominum. Adversantium [Col. 0245A] se a veritate. Novi scilicet Testamenti. Omnia munda mundis. Quia adhuc secundum legem immunda vocabant. Omnia munda. His videlicet qui in Christo credunt, et sciunt omnem creaturam bonam esse, et nihil abjiciendum quod cum gratiarum actione percipitur. Coinquinatis autem et infidelibus nihil est mundum, sed inquinatae sunt eorum et mens et conscientia. Propterea etiam quae sunt munda per naturam, eis immunda fiunt, non quo vel mundum aliquid vel immundum sit, sed pro qualitate vescentium, et mundum mundis, et immundum contaminatis fiat, alioqui infideles quosque et pollutos, etiam panis benedictionis et calix Dominicus non juvat, quia qui comederit indigne de pane illo, et de calice biberit, judicium sibi manducat et bibit (I Cor. XI). [Col. 0245B] Communia autem et illicita in lege prohibebantur; adventu Christi purgata sunt omnia: quae ille mundavit, nos communicare nunc possumus: in nobis utique est vel munda comedere, vel immunda. Si enim mundi sumus, munda nobis est creatura: si autem immundi et infideles, fiunt nobis universa communia, sive per inhabitantem in cordibus nostris haeresim, sive per conscientiam delictorum. Confitentur se nosse Deum, factis autem negant, cum sint abominati et incredibiles, et ad omne opus bonum reprobi. Aestimant quidem in eo Deum tantum negari, si in persecutione quis a gentibus comprehensus renuerit Christum. Ecce Apostolus omnibus quae perversa sunt factis Deum asserit denegari. Christus sapientia est, justitia est, veritas est, sanctitas est, [Col. 0245C] fortitudo est: negatur per insipientiam sapientia, per mendacium veritas, per turpitudinem sanctitas, per imbecillitatem animi fortitudo. Et quotiescunque vincimur vitiis atque peccatis, toties Dominum negamus; ut e contrario quoties bene agimus, Dominum confitemur. Nec arbitrandum est in die judicii illos tantum a Dei filio denegandos, qui martyrio Christum negaverunt; sed per omnia opera, sermones, cogitationes Christum vel negatus negat, vel confessus confitetur. Est et quaedam laudanda negatio, de qua et ipse Paulus apostolus ait: Apparuit enim gratia Dei et Salvatoris nostri omnibus hominibus, erudiens nos, ut abnegantes impietatem et saecularia desideria, sobrie, et juste, et pie vivamus in praesenti saeculo, exspectantes beatam spem, et adventum [Col. 0245D] gloriae magni Dei et Salvatoris nostri Jesu Christi. Quam negationem qui negaverit, et sequi Salvatorem voluerit loquentem: Quicunque voluerit venire ad me, abneget semetipsum, et sic exutus veterem hominem cum operibus ejus, et indutus novum sequatur Dominum suum. Quomodo autem quis se abneget contemplandum est. Pudicus fornicatorem, quod prius fuerat negat, sapiens imprudentem, justus injustum, fortis infirmum. Et ut in commune de omnibus loquar, toties nos negamus, quoties, vitia priora calcantes, desinimus esse quod ante fuimus.



CAPUT II.

Tu autem loquere quae decent sanam doctrinam. [Col. 0246A] Aliud est enim sanam doctrinam loqui, aliud ea quae sanae doctrinae conveniunt docere: quia in altero simplex tantum est institutio; in altero cum eo quod doceas vitae quoque correptio: Qui enim solverit unum de mandatis minimis, et docuerit sic, minimus vocabitur in regno coelorum (Matth. V). Salvatore praecipiente discipulis, non solum in meditatione Scripturarum eos laborare debere, ut quae scripta sunt replicent, et condant in memoria thesauros, sed prius faciant quae praecepta sunt. Quicunque ergo fecerit et docuerit, ille magnus vocabitur in regno coelorum. Nisi enim supergressa fuerit justitia nostra Scribarum ac Pharisaeorum justitiam, non possumus ingredi in regnum coelorum. Qui supra Moysi cathedram sedentes, dicunt et non faciunt, et [Col. 0246B] alligant onera importabilia quae cervicibus hominum imponunt, et ipsi minimo digito nolunt ea contingere. Hoc igitur nunc Apostolus discipulum suum docet, ut ea loquatur quae sanae doctrinae conveniunt, quia tunc doctrinae fit sanitas, cum doctoris doctrina pariter et vita consentiunt.

Senes, ut sobrii sint, pudici, prudentes, sani in fide, in dilectione, in patientia. Generaliter Tito ante praecipiens quid loqui deberet ad cunctos, in eo quod ait: Tu vero loquere ea quae decent sanam doctrinam, nunc per singulas species quid unamquamque aetatem deceat, exprimit. Primum senibus viris convenientia, secundo, anus quid deceat, tertio quae adolescentibus apta sunt, tam maribus videlicet quam feminis mandata subjicit, extremo de servis. Senes ut sobrii [Col. 0246C] sint. Id est, non luxuriosi. Pudici. Non libidinosi. Anus similiter in habitu sancto, non criminatrices, non multo vino servientes, bene docentes ut prudentiam doceant. Hoc est, ita sint ut viri senes, in omnibus sobriae, et honestae, pudicae, sanae in fide, et charitate, et patientia, et pro sexu suo habeant hoc proprium: Ut sint in habitu sancto. Id est, non in tortis crinibus. Non criminatrices. Blasphematrices, vel accusatrices: hoc utique quia ipsae adolescentiam jam transgressae sunt, de adolescentularum aetatibus non disputent, et dicant: Illa sic ornatur, illa sic comitur, sic illa procedit; amat illum, amatur ab illo. Cum etiam si haec vera sint, non tam apud caeteros debeat accusare quam ipsam secrete Christi charitate corripere, et magis docere ne faciat, [Col. 0246D] quam in publico accusare quod fecerit. Non vino multo servientes. Signanter et expresse ait: Non vino multo servientes. Servitus enim quaedam est, et extrema conditio, vino sensus hominis occupari, et non suum esse, sed vini. Bene docentes filias suas ut prudentiam doceant. Quia docuit quales primo anus esse deberent, et post quae cum senibus viris habent communia, etiam propria eorum exposuit, ut honestae, et habitu sancto, et omni decore sint plenae, nec accusatrices, nec aliis detrahentes, nec vino sensibus occupatis, nunc consequenter doctrinae eis frena permittit, ut cum tales fuerint, docendi habeant libertatem, ut scilicet doceant ea quae bona sunt. Licet enim alio loco dixerit: Docere [Col. 0247A] mulieribus in congregatione non permitto, sic intelligendum est, ut in viros illis sit doctrina sublata. Caeterum adolescentulas doceant quasi filias suas, primum castitatem, quia adversum hanc magis in aetate florente pugnat inimicus, et virtus ejus omnis contra feminas in umbilico ventris est, deinde ut ament viros suos, diligant filios. Quae doctrina est amare viros, cum hoc non in eloquio docentis, sed in corde amantis sit constitutum? Vult eas amare viros suos caste; vult inter virum et mulierem esse pudicam dilectionem, ut cum pudore et verecundia, et quasi necessitate sexus reddat potius debitum viro quam ipsa exigit ab eo. Et filios suos ament. Id est, ut eosdem in Dei erudiant disciplina.

Ut non blasphemetur nomen Domini vel verbum. [Col. 0247B] Verbum Domini blasphematur, vel cum contemnitur Dei prima sententia, et pro nihilo ducitur; vel Christi infamatur evangelium, dum contra legem fidemque naturae, ea quae Christiana est, ex Dei lege subjecta, viro imperare desiderat, cum etiam gentiles feminae viris suis serviant communi lege naturae. Juvenes similiter exhortare, ut sobrii sint. Sicut in eo quod supra praeceperat, dicens: Anus similiter in habitu sancto, similitudinem anuum dixeramus ad senes necesse referendam, ita nunc in eo quod intulit, Juvenes similiter hortatur, ut pudici sint, similitudinem juvenum ad anus, et per anus ad senes arbitramur aptandam, ut senum habeant sobrietatem, et honesti sint, et pudici, et sani in fide, et charitate, et patientia: anuum in habitu sanctitatem [Col. 0247C] habeant, ut non sint accusatores, non vino multo servientes, bene docentes, et caetera. Proprium adolescentiorum hoc posuit, ut pudici sint in omnibus, tam scilicet mente quam corpore, tam opere quam cogitatione, ut nulla sit in adolescente suspicio turpitudinis. Et licet quidam de Latinis ita aestiment legendum: Juvenes similiter hortare ut pudici sint, ut postea inferant, in omnibus te ipsum formam praebens bonorum operum, tamen sciamus in omnibus ad superiores esse referendum, id est, hortare ut pudici sint in omnibus. Sciendum quoque hoc, quod continentia non solum carnis opere et animi concupiscentia, sed in omnibus rebus necessaria sit: ne honores indebitos appetamus, ne accendamur avaritia, ne ulla passione superemur. In omnibus te [Col. 0247D] ipsum praebens formam bonorum operum. Nihil prodest aliquem exercitatum esse in dicendo, et ad loquendum trivisse linguam, nisi plus exemplo docuerit quam verbo. Denique qui impudicus est, quamvis disertus sit, si ad castitatem audientes cohortetur, sermo ejus infirmus est ex auctoritate cohortandi: ut e contrario quamvis sit rusticanus et tardus ad loquendum, si castus fuerit, exemplo suo homines potest ad vitae similitudinem compellere.

In integritate. Id est, in virginitate. In gravitate. Id est, mentis pudicitia. Illuxit enim gratia Dei et Salvatoris nostri. Ideo omnes indifferenter doce. Omnibus hominibus. Nullam conditionem excipiens. Et [Col. 0248A] juste, et pie vivamus in hoc saeculo. Ne justitia temerata sit, pietas adjungitur. Et mundaret sibi populum acceptabilem. Caveamus ergo, ne beneficium irritum faciamus. Haec loquere. Doctrina. Exhortare. Exemplo. Argue. Eos qui non ita vivunt. Cum omni imperio. Sic intelligo quod ait: Argue cum omni imperio, ut specialiter ad increpationem, et non ad duo superiora in commune referatur; neque convenit dicere, exhortare cum omni imperio, sed tantummodo, increpa cum omni imperio. Nemo te contemnat. Id est, talem te exhibe, ut contemni non possis.



CAPUT III.

Admone illos principibus et potestatibus subditos esse. Ut in Evangelio dicitur: Reddite quae sunt Caesaris Caesari (Luc. XX). Dicto obedientes. Si bonum [Col. 0248B] fuerit quod praecipiunt: si vero malum, responde eis de Actibus apostolorum: Obedire oportet Deo magis quam principibus vel hominibus (Act. XV). Non litigiosos. Nam Christi, id est, pacis filios non oportet litigare.

Ad omnes homines. Non solum ad bonos vel amicos. In malitia. Cum persequeretur Ecclesiam. Odibiles. Odientes invicem. Quae major potest malitia et invidia esse, quam contra absentes epistolas sumere, et odisse Christianos, et consequenter ab hominibus odium promereri? Sive sub persona sua de aliis loquitur. Cum autem benignitas et humanitas apparuit. Diligentius attendamus, et inveniemus in praesenti capitulo manifestissimam Trinitatem. Benignitas quippe atque clementia Salvatoris nostri Dei, [Col. 0248C] non alterius quam Dei Patris, per lavacrum regenerationis, et renovationem Spiritus sancti, quam effudit in nos abundanter per Jesum Christum Salvatorem nostrum, justificavit nos in vitam aeternam. Secundum spem vitae aeternae. Id est, non secundum carnalem haereditatem. Fidelis sermo est. Ad superiora jungendum est, ubi ait, haeredes simus.

Et de his. Id est, de supradictis. Volo te confirmare. Id est, confirmare, non inscientem instruere. Stultas autem quaestiones. Plurima exempla sunt quaerentium non recte Deum. Judaei prave quaerunt Deum, sperantes eum inveniri posse sine Christo. Haeretici vano sermonum strepitu concrepantes, quaerunt quem invenire non possunt. Philosophi quoque et barbari, de Deo varia sentientes, quaerunt [Col. 0248D] Deum; sed quia non recte quaesierunt, fuerunt eorum fatuae quaestiones, putantium Deum humanis sensibus posse comprehendi. Ab his igitur nos Paulus revocat. Quod autem ait: Genealogias, et contentiones, et rixas, quae non veniunt ex lege, devita, proprie pulsat Judaeos, qui in eo se jactitant et putant legis habere notitiam, si nomina teneant singulorum: quae quia barbara sunt, et etymologias eorum non novimus, plerumque corrupte proferuntur a nobis. Et si forte erravimus in accentu, extensione et brevitate syllabae, vel brevia producentes, vel producta breviantes, solent irridere nos imperitiae, maxime in spirationibus, et quibusdam rasura gulae litteris proferendis. Hoc autem evenit vel maxime quod Septuaginta [Col. 0249A] interpretes per quos in Graecum sermonem lex divina translata est, specialiter [Figure: [Hebrew text] 25Kb] heth litteram, et [Figure: [Hebrew text] 25Kb] ajin, et caeteras istiusmodi, quia duplici aspiratione in Graecam linguam transferre non poterant, aliis litteris expresserunt. Verbi causa, ut Rahel, Rachel dicerent, et Jeriho, Jericho, et Hebron, Chebron, et Seor, Segor. In aliis vero eos conatus iste defecit. Nam nos et Graeci unam tantum litteram, S, habemus, illi vero tres, [Figure: [Hebrew text] 25Kb] , quae diversos sonos possident: Et Sion per [Figure: [Hebrew text] 25Kb] scribitur, Israel per [Figure: [Hebrew text] 25Kb] , et tamen non sonat hoc quod scribitur. Seon rex Amorrhaeorum per [Figure: [Hebrew text] 25Kb] litteram et pronuntiatur et scribitur. Si igitur a nobis haec nominum et linguae idiomata, ut videlicet barbara, non ita fuerint expressa, ut exprimuntur ab Hebraeis, solent cachinnum [Col. 0249B] attollere, et jurare se penitus nescire quod dicimus. Est alia occasio superbiae: quemadmodum enim nos qui Latini sumus, Latina nomina et origines de lingua nostra habentia, facilius memoriae tradimus, ita illi a parva aetate vernacula sui sermonis vocabula peritissimis sensibus imbiberunt, et ab exordio Adam usque ad extremum Zorobabel, omnium generationes ita memoriter velociterque percurrunt, ut eos suum putes referre nomen. Si ea forte non ita novimus, putant se in nominibus referendis, et in supputatione annorum, et in nepotibus ac pronepotibus, avis, proavis, atavis doctiores. Et contentiones. Dialecticorum, quorum Aristoteles princeps est. Sunt enim inutiles. Quid enim prodest scire quot annos vixerit Mathusalam, quoto aetatis suae [Col. 0249C] Salomon anno sortitus sit conjugem?

Haereticum hominem post unam et secundam correptionem devita. Nec circa ipsos nos occupari permittit, si correpti non corrigantur, ne tempus inani contentione perdamus.
[Col. 0250A]

Proprio judicio condemnatus. Propterea a semetipso dicitur esse damnatus, quia fornicator, adulter, homicida, et caetera vitia per sacerdotes de Ecclesia repelluntur. Haeretici autem in semetipsos sententiam ferunt, suo arbitrio de Ecclesia recedentes: quae recessio proprie conscientiae videtur esse damnatio.

Cum misero ad te. Ex quo paternos Pauli in Cretenses probamus affectus. Necessarium habebat Titum; tamen non eum vult ad se venire, nisi in locum ejus Artemas, aut Tychicus successor advenerit, ne absque doctore relinquerentur. Nicopolim. Ipsa est quae ob victoriam Augusti, quod ibi Antonium Cleopatramque superavit, nomen accepit. Et Apollo. Apollo vir Alexandrinus, ex Judaeis episcopus [Col. 0250B] Corinthiorum, quem propter dissensiones quae in Corintho erant, ad vicinam insulam Cretam cum Zena legis doctore putandum est transisse, et Pauli epistola dissensionibus quae Corinthi fuerant intemperatis, rursum Corinthum revertisse. Praemitte. Ut nihil eis desit. Praecipit Tito, ut quoniam de Creta ad Graeciam navigaturi erant, ut non eos faciat sitarciis indigere, sed habere ea quae ad viaticum necessaria erant. Discant autem et nostri bonis operibus praeesse. Nostros suos vocat, qui in Christo crediderant, qui quia Christi erant, recte Pauli et Titi appellari merebantur. Habes, inquit, in discipulos potestatem, doce eos non esse infructuosos; sed evangelistis, et apostolicis viris, qui bonis operibus serviunt, ministrare.
[Col. 0250C]

Ut non sint infructuosi. Omnis enim arbor, quae non facit fructum bonum, excidetur et in ignem mittetur.



XIII. IN EPISTOLAM AD PHILEMONEM.



CAPUT UNICUM.
[Col. 0249D]

Paulus vinctus. In carcere vel in catena. Christi Jesu. Id est, pro confessione nominis Christi. Philemoni dilecto. In Graeco non habes dilecto, sed diligibili [ ]. Inter dilectum autem et diligibilem hoc interest, quod dilectus appellari potest etiam ille qui dilectionem non meretur. Diligibilis vero is tantum qui merito diligitur.

Et Archippo commilitoni nostro. Hic diaconus erat, de quo ad Collossenses: ait: Dicite Archippo: Vide ministerium quod accepisti in Domino, ut illud impleas. Et in omnes sanctos. Qui diligit caput, diligit et membra. Quia viscera. Non tantum corpora, sed viscera sanctorum, id est, quos hospitio recipiens per te refecisti.

Quod ad rem attinet. Scilicet Christianae pietatis. Propter charitatem magis obsecro. Cum nobis fiduciam [Col. 0250D] causa ipsius dederit imperandi, tamen charitate faciente obsecrare maluimus quam jubere. Cum sis talis. Moribus talis, quales illi qui in senectute etiam pro Christo vincula non recusant. Nam tu senex es ut ego, nunc autem vinctus Jesu Christi. Etsi ambo senes sumus, tamen te in aliquo quod nunc vinctus sum Christi, supero. Hoc addit ad cumulandum verba, ut non negetur petitio.

Quem ego genui. Quia eum credentem ei in carcere baptizavit. Nunc autem et mihi utilis. Postquam credidit mihi. Et tibi. Ac si diceret, quia tua vice mihi ministravit. Ut pro te mihi ministret. Ex hoc cognosce qualis sit, qui ita mihi placuit, ut possim eum credere tua vice mihi ministrare.

In vinculis evangelii. Quae patior propter dilectionem [Col. 0251A] evangelii. Sed sine consilio tuo. In hoc exemplum dat nobis, nullius servum fraudare. Forsitan enim ideo discessit ad horam a te. Hoc est, fortasse hoc Dei providentia procuravit, unde nonnunquam malum occasio bonorum fit, ut fuit Joseph fratribus suis: sic nunc iste si non fugisset, Deum non invenisset, si Paulum in vinculis non vidisset, fidem non recepisset.

Ut in aeternum illum recipias jam non ut servum. Id est, fratrem in Christo reciperes, non secundum conditionem servitutis, quae temporalis est. Sed pro servo fratrem. Quia servus recessit, frater autem in Christo revertitur. Si autem nocuit aliquid tibi, aut debet. Fugam furto cumulans, quaedam domestica rapuit a domino. Hoc mihi imputa. Id est, quod [Col. 0251B] Onesimus furto rapuit, ego spondeo redditurum, hujus sponsionis epistola haec, et manus propria testis est. Ut non dicam tibi, quod et teipsum mihi debes. Haec autem dico quasi ad extraneum loquens. Caeterum si ad jus meum redeam, propter sermonem Christi, quem evangelizavi, et Christianus effectus es, te mihi ipsum debes: quod si tu meus es, et tua [Col. 0252A] omnia mea sunt; si autem tua omnia mea sunt, Onesimus quoque, qui tuus est, meus est. Poteram igitur eo uti ut meo; sed voluntati tuae relinquo, ut mercedem habeas ignoscendo.

Te fruar in Domino. Id est, in voluntate Domini. Viscera mea. Onesimum, quem Paulus in vinculis Christi genuit. Simul et para mihi hospitium. Quod amplitudine sui multorum audientium possit esse capax, ut in ipso Paulus doceret plurimos.

Salutat te Epaphras concaptivus meus. Vinctus Romae cum Paulo. In Christo Jesu. Non alicujus criminis causa, sed fidei societate. Aliter simul Epaphras, in Geschalis oppido Judaeae cum parentibus Pauli a Romanis captus, et in Tharsum Ciliciae translatus. Gratia Domini nostri Jesu Christi cum [Col. 0252B] spiritu vestro. In toto quidem homine, et in omni parte sanctorum gratia est Domini nostri Jesu Christi, sed a meliori et a majori parte, id est spiritu, de toto homine dicitur. Cum spiritu vestro. Cum autem in spiritu gratia fuerit, totum facit hominem spiritualem, ut caro spiritui serviat, et anima non jungatur a carne.



XIV. IN EPISTOLAM AD HEBRAEOS.


[Col. 0251C]
CAPUT PRIMUM.

Multifarie multisque modis olim Deus loquens patribus in prophetis. Quoniam apud Hebraeorum ecclesias destructor legis falsa suspicione habebatur, voluit tacito nomine de figuris legis, et veritate Christi reddere rationem, ne odio nominis fronte praelati utilitatem excluderet lectionis. Tota intentio beati Apostoli fuit in hac epistola Hebraeos, id est, gentem suam ad Christi convocare fidem, eminentiamque gratiae, quae per fidem data est, a legalibus discernere umbris, quae angelicis ministrationibus fuerunt. Idcirco primo posuit prophetas diversis modis patribus locutos esse, dicens: Multifarie multisque modis olim Deus loquens patribus nostris in prophetis. Proinde non secundum hoc solum eminentia [Col. 0251D] Novi Testamenti declaratur, quia patribus quidem prophetae missi sunt, nobis autem Filius, sed quod etiam prophetarum vel patriarcharum nemo nisi in similitudinibus vidit Deum, Filium vero unigenitum incarnatum esse, atque in ea carne visum constat, qua idem homo a verbo Dei susceptus, unigenitus est Filius Dei. Ideo mox addixit: Novissimis autem diebus locutus est nobis in Filio. Multifarie, id est, multis et variis locutionibus, ut decem verba legis, et alia pene innumerabilia testimoniis variis commendata. Multisque modis. Ostensionibus, id est, multis formis in quibus loquebatur: nunc autem in hominis et hospitis forma, ut Abrahae; nunc in forma militis, ut Jesu; nunc in igne, ut Moysi in rubo; nunc in nube et aliis signis; aliquando [Col. 0252C] per semetipsum loquitur, ut est: Audiam quid loquatur in me Dominus; aliquando per angelum loquitur; aliquando per subjectam creaturam, ut in nube: Hic est Filius meus dilectus (Matth. III); aliquando lucidis, ut: Si audiretis me, bona terrae comeditis; aliquando obscuris, ut: Gladius vos devorabit. Olim Deus locutus est duobus modis; locutioque divina distinguitur, cum aut per semetipsum loquitur, aut per angelicam creaturam ad nos verba promuntur. Cum autem per semetipsum loquitur, de verbo ejus sine verbis et syllabis cor docetur. Cum vero per angelum, aliquando verbis sine imaginibus, aliquando imaginibus et rebus sine verbis.

Patribus nostris. Abraham, Isaac, et Jacob, et Loth, et Moysi. Et habebis sibilum quando dicis in [Col. 0252D] prophetis, id est, a nominativo prophetia. Aliter patribus, qui cominus fuerunt in tempore prophetarum, id est, toti plebi Israel, et tunc dicis in prophetis sine sibilo. Novissimis diebus. Novi scilicet Testamenti, ut: Melior est finis orationis quam principium, ut Salomon ait: quia firmius est quod non audimus, quam quod illi olim audierunt. In Filio suo. Hoc dicitur secundum assumptionem carnis, ut: Qui proprio Filio suo non pepercit (Rom. VIII). Suo. Id est, proprio. Multi enim filii gratia, hic autem natura est. Quem proposuit. Secundum carnem, quia secundum divinitatem non constitutus, sed constitutor dicitur. Haeredem omnium. Alii post patrem haeredes sunt, hic autem vivente Patre haeres est. Omnium. Visibilium et invisibilium, coelestium et terrestrium, [Col. 0253A] ut ipse ait: Data est mihi omnis potestas in coelo et in terra (Matth. XXVIII). Per quem. Secundum divinitatem. Etiam fecit, et saecula. Tempora, aut creaturas, ut: In principio fecit Deus coelum et terram. Qui est splendor gloriae. Patris splendor: quia sicut splendor a sole non separatur, sic ipse splendor paternae gloriae ab ipso Patre inseparabilis est. Et imago substantiae ejus expressa. Ejusdem naturae et substantiae formam signatam et expressam habet. Portans quoque omnia. Gubernans, quia nisi ab eo portarentur, laberentur. Verbo virtutis suae. Seipso, qui et verbum est et virtus. Purgationem peccatorum perficit. Sacerdotes enim in veteri lege non per semetipsos, sed per hostias hominum peccata auferebant: hic autem sacerdos exstitit et hostia, purgavitque [Col. 0253B] peccata per sanguinem et gratiam baptismi. Sedet ad dexteram majestatis in excelsis. Hucusque breviter Paulus dixit de divinitate et humanitate Christi, ut de his primitus indicaret Judaeis, deinde per epistolam de his redderet rationem. Tanto melior angelis effectus. Quare non eum meliorem prophetis dixit, id est, legem ministrantibus, dum Christum prius prophetis praetulit? Ideo, quia vetus lex per angelos ministrata est, nova autem per Christum. Ergo hoc dicit, ut praecellentiam Novi Testamenti ostenderet, dum Christus angelos praecellit. Filius meus es tu. Secundum divinitatem. Ego hodie genui te. Quia in aeternitate semper natus est. Aliter: Ego hodie genui te, secundum incarnatam humanitatem intelligendum est. Ego ero illi in patrem. Hoc in [Col. 0253C] libris Regum et Paralipomenon legitur (II Reg. II). Cum introducit primogenitum in orbem terrae. Id est, Mariae; vel cum ducat de ejus incarnatione in terra. Et adorent eum omnes angeli Dei. Nam licet incarnatus, adoratus est ab angelis, quanto magis secundum divinitatem? Qui facit angelos suos spiritus. Duplex angelorum officium est: aut enim spiritum consolationis, aut ignem vindictae hominibus ministrant, ut Hieronymus dicit. Aliter hic hyperbaton est, et est ordo: Qui facit spiritus suos angelos, id est, ut sint angeli, hoc est, nuntii supernae voluntatis. Nam angelus officii est nomen, non naturae; nam omnes virtutes coelestes naturaliter spiritus appellantur. Thronus tuus, Deus, in saeculum saeculi. Significat autem principatum Christi super angelos. [Col. 0253D] Virga aequitatis. Virgam, sceptrum regni et potestatis intelligimus, qua Deus alios remunerat, alios condemnat, reddens unicuique secundum opera sua. Unxit te Deus. O Deus. Oleo laetitiae. Spiritu sancto. Prae consortibus tuis. Regibus, sacerdotibus prophetis. Et tu in principio. In Filio. Terram fundasti. Stabilem eam fecisti super stabilitatem suam. Et opera manum tuarum sunt coeli. Spiritus sancti, qui etiam digitus dicitur. Noandum quod hic prius dicit terram, deinde subinfert, sunt coeli. Sermo enim divinus aliquando de terrestribus ad coelestia mentem elevat, aliquando de coelestibus ad terrestria descendit, ut currus Eliae de coelo emissus, et in coelum iterum cum gloria elevatus est. Ipsi peribunt. [Col. 0254A] Quia figura eorum in melius transformabitur, non autem substantialiter interibunt. Tu autem idem ipse es. Non dicit, eras, vel eris, sed es. Et anni tui non deficient. Id est, aeternitas tua. Sede a dextris meis. Ideo a dextris dicit, quia nihil est in coelestibus sinistrum. Donec ponam inimicos tuos. Donec eos superatos et subjectos in vindicta sub te habeas in futuro. Scabellum pedum tuorum. Pedes Domini ejus incarnatio intelligitur, sive apostoli et sancti.



CAPUT II.

Propterea abundantius oportet observare nos ea quae audivimus. Dum ministri spiritus nobis serviunt, et haereditatem salutis capimus; vel conjunge hoc ad qualitatem omnium supradictorum. Abundantius [Col. 0254B] autem dixit, id est, diligentius, dum major est auctoritas nostrae legis, quam auctoritas angelorum ministrantium veterem legem. Ne forte effluamus. Ne a salute discedendo pereamus. Etsi omnis praevaricatio et inobedientia accepit justam mercedis retributionem. Id est, per legem acceptam. Inobedientia vero legem non suscepit. Quae cum initium accepisset. Ut: Exinde coepit Jesus facere et docere (Act. I). In nobis. In omnibus Christianis fidelibus. Nam se conjungit cum reliquis fidelibus. Contestante Deo signis. Praesentibus. Et portentis. De futuris ostensa. Et variis virtutibus. Sanitatibus, ut: Daemones ejicite, leprosos mundate, mortuos suscitate (Matth. X). Secundum suam voluntatem. Secundum voluntatem Dei, non secundum meritum, [Col. 0254C] vel facultatem nostram. Non enim angelis subjecit Deus orbem terrae. Sed Christo subjecit Deus orbem terrae futurum, id est, Ecclesiam post peractum judicium multiformem. De quo loquimur. Dicendo: Omnia subjecisti sub pedibus ejus. Testatus est autem in quodam loco. Spiritus sanctus per prophetam. Quid est homo, quod memor es ejus? aut filius hominis. Aliud est homo, et aliud est filius hominis. Adam enim non genitus, neque ex homine factus; Christus vero ex homine suscepit carnem. Sed quod ait: Quid est homo? dignitatis significatione interrogat. Quoniam visitas eum. Scilicet in passione, vel resurrectione. Minorasti eum paulo minus ab angelis. Assumendo carnem, patiendo crucem, quod utrumque angelis evenire non potest. Et constituisti eum super [Col. 0254D] opera manuum tuarum. Omnis creatura homini servit, ut est: Et dominetur piscibus maris, et volatilibus coeli (Gen. I). Sed quamvis haec Adam conveniunt, et unicuique homini, hic tamen secundum sensum Pauli tantum Salvatori competit. Ergo constituisti eum super opera manuum tuarum, ut: Data est mihi omnis potestas in coelo et in terra (Matth. XXVIII). In eo enim quod omnia sibi subjecit, nihil dimisit non subjectum ei. Praeter eum qui sibi subjecit omnia. Nunc autem necdum videmus omnia subjecta ei. Quia non simul impletur prophetia; licet enim ei subjiciuntur multi, alii tamen non, in judicio vero omnia ei subjicientur. Ut gratia Dei. Gratia Dei Filius Dei dicitur, quia per suam gratiam [Col. 0255A] gratis peccata dimisit, nullis praecedentibus hominum meritis. Pro omnibus gustaret mortem. Celeritas mortis in gustu significatur, ut: Et cum gustasset, noluit bibere (Matth. XXVII). Decebat enim eum propter quem omnia. Restaurata sunt, sive in coelis, sive in terris. Et per quem omnia. Consistunt, sive dum per ipsum facta sunt. Aliter: Per quem omnia, id est, creata sunt. Propter quem omnia, id est, propter gloriam ipsius facta sunt omnia. Per passionem consummari. De humilitate mortalis carnis in gloria resurrectionis exaltari, in exemplum eorum quos adducet in gloriam. Aliter consummare, ipsum videlicet salutem perficere. Qui enim sanctificat. Christus. Et qui sanctificatur. Homo justificatus per fidem. Ex uno omnes. Id est, Deo Patre, [Col. 0255B] sive ex Adam. Hic autem ostenditur secundum carnem ex una eademque massa et Christum esse qui sanctificat, et nos qui sanctificamur ab eo. Non confunditur. Christus. Fratres eos vocare. Dum scilicet unum habent Patrem Deum. Narrabo nomen tuum fratribus meis. Apostolis et omnibus sanctis. In medio Ecclesiae. In conventu et in cordibus eorum. Laudabo te. Faciam te sanctos laudare. Et iterum: Ego ero. Vox Christi. Fidens in eum. Patrem. Ecce ego et pueri mei. Hoc in Isaia habetur. Pueri mei. Apostoli omnesque in Christum credentes; non autem secundum aetatem, sed secundum innocentiam pueri dicuntur. Communicaverunt carni et sanguini. Omnes communiter carnem habuerunt et sanguinem. Particeps eorumdem. Puerorum assumendo [Col. 0255C] carnem et sanguinem. Ut per mortem destrueret eum. Ut suis armis diabolus vinceretur, quibus aliis insultabat. Mortis imperium. Mittere in mortem, poenamque perpetuam. Obnoxii erant servituti. Vel veteris legis, sive peccati. Nusquam enim angelos apprehendit. Non enim in angelica forma venit in mundum, quia non ad redemptionem angelorum venit; sed ideo carnem apprehendit, ut per quam peccatum admiseramus, ipsa redimeremur. Sed semen Abrahae. Hoc est, assumendo carnem de genere Abrahae: pro toto autem genere semen Abrahae dicitur. Unde debuit per omnia fratribus similari. Verum corpus hominis, animamque sumendo. Fidelis pontifex. Hoc est, verus et potens, et idoneus implere suum officium. In eo enim. Corpore seu jure. Potens est eis [Col. 0255D] qui tentantur auxiliari. Non ut pontifices legis.



CAPUT III.

Unde fratres sancti vocationis coelestis participes. Ut: Venite ad me, omnes qui onerati estis, et ego reficiam vos (Matth. XI). Vel: Venite, benedicti, etc. Considerate apostolum. Missum a Patre. Haec dicens, ostendit Jesum obedisse Patri usque ad mortem, et fidelem fuisse ei, et nos admonet, ut capiti nostro pareamus, id est Christo. Et pontificem confessionis nostrae. Fidei nostrae. Qui fidelis est ei. Patri. Qui fecit illum. Sacerdotem esse ex semine David secundum carnem. Ipse itaque fidelis ei, ut scriptum est de eo: Ut faciam voluntatem tuam; et illud: Non sicut ego volo, sed sicut tu vis (Matth, XIV). Sicut [Col. 0256A] et Moyses. Fidelis fuit. Aliter hoc interrogantis affectu pronuntiandum est. Si fiduciam et gloriam spei usque ad finem firmam retineamus. Per fiduciam fides, per gloriam spei spes, per finem charitas intelligitur, ut: Finis praecepti est charitas. In his domus supradicta continetur, quia fides fundamentum est, spes vero paries, charitas culmen eminet. Quapropter sicut dicit Spiritus sanctus. Dum domus Domini esse non possumus, nisi illa retineamus vel dum talis apostolus et pontifex Filius est. Hodie si vocem ejus audieritis. Hodie significat omne tempus quo vivimus in praesenti. Vel hodie, in Novo Testamento, ac si heri sit Vetus, quasi dixisset: Si heri vocem Domini non audistis, tamen si eam hodie audieritis, nolite obdurare corda vestra. Tres [Col. 0256B] autem requies Apostolus in subsequentibus ostendit: unam sabbati, qua Dominus requievit ab operibus suis; secundam terrae repromissionis; tertiam, coelestis regni requiem. Secundum diem tentationis in deserto. Ad aquam contradictionis, quando populus murmuravit, et Moyses dubitavit. Probaverunt me. Exploraverunt me. Et dixi. Cognovi. Semper errant corde. Licet oculis magnalia viderunt. Sicut juravi. Id est, immobiliter proposui, vel destinavi. In ira mea. In vindicta. Si intrabunt in requiem meam. Id est, non intrabunt: quia genus juramenti, interrogationisque, et negationis est. In requiem meam. Id est, in terram repromissionis, quae requies Israel erat post laborem deserti, in figuram vitae aeternae, sanctis post mundi labores donatae. Donec hodie [Col. 0256C] cognominatur. Praesentis vitae tempus. Participes enim Christi effecti sumus. Unum corpus effecti sumus cum illo, id est, concorporales illi secundum interiorem hominem facti conformes illius gloriae et immortalitatis. Si tamen initium substantiae ejus usque ad finem firmum retineamus. Quasi dixisset: Si credamus quod ille quia coaequabilis est Patri, initium carnis sumpsit ex matre, et si credamus resurrectionem ejus, per quam magna virtus facta est, id est, salus et resurrectio omnium; sive si credamus humanitatem ejus et divinitatem. Retineamus. Id est, per fidem credamus. Nolite obdurare corda vestra. Admonet Apostolus fideles Judaeos et Gentes, ut caveant ne praeceptum Domini praevaricentur, ut in requiem Dei, id est, regnum coeleste ingredi mereantur, [Col. 0256D] qui de Aegypto transierunt. Sed non omnes. Exacerbaverunt, praeter duos tantum, id est, Caleph et Josue.



CAPUT IV.

Timeamus ergo, ne forte relicta pollicitatione. Desperando de vita futura, vel non sectando opera, quibus ad illam requiem pervenitur. Deesse. Scilicet requiei. Sermo auditus. Id est, doctrina legis. Quemadmodum dixit. Id est, quemadmodum illi non introierunt in requiem, sic nos e contrario intrabimus in requiem. Et quia de operibus requievit Deus. Sicut enim Deus die septimo requievit ab omnibus operibus bonis, ita erit requies aeterna, cum consummata fuerint opera, quae ab initio facta sunt. Et [Col. 0257A] in isto rursum. In isto psalmo post legem. Si introibunt in requiem meam. Hic si pro affirmatione positum est, quasi diceret: Si introibunt, bene habebunt. In requiem meam. Id est, in terram viventium. Hic autem virtus propheticae sententiae secundum Apostolum est, ut ostendat requiem aeternam. Quoniam ergo superest introire quosdam in illam. Credentes propter eos qui venerant ex Aegypto. Introire. Dum illi introierunt. In illam. Requiem scilicet beatae vitae. Iterum alium diem. Id est, requiem aeternam, non illam terrae repromissionis. Terminat. Deus prophetam. Post tantum temporis. Post tot annos egressionis filiorum Israel de Aegypto. Ex quo manifestum est, quod non de requie terrae repromissionis dixerit. Itaque relinquitur sabbatismus. Id [Col. 0257B] est, aeterna requies, quam Judaicum sabbatum significavit. Populo Dei. Id est, omnibus recte credentibus. Qui enim ingressus est in requiem ejus. Per mortem temporalem. Etiam ipse requievit ab operibus suis. Id est, ab hujus mundi laboribus. Festinemus ergo ingredi in illam requiem. Cum alacritate mentis per fidem cum operibus curramus. Vivus est enim sermo Dei. Hic ostenditur eumdem nos habere judicem, qui illos propter illorum incredulitatem damnavit. Sermo enim Dei Filius Dei est, sive Evangelium. Et efficax. Id est, potens ad inferendam vindictam vel beatitudinem. Et penetrabilior omni gladio ancipiti. Id est, ad vindictam super corpus et animam. Omni gladio. Quoniam tantum corpora gladio secantur. Ancipiti. Id est, bicipiti. Usque ad [Col. 0257C] divisionem animae ac spiritus. Id est, carnalium ac spiritualium cogitationum; scit enim et probat quid interest inter animam ac spiritum: non quod aliud est anima, aliud spiritus, quantum ad substantiam pertinet. Compagum quoque ac medullarum. Per similitudinem corporis de anima loquitur. Et est discretor. Idem sermo vivus. Cogitationum. In anima. Et intentionum. In spiritu. Omnia autem nuda et aperta sunt. Duobus modis res corporalis celatur: latens sub tecto, ideo dicit nuda; aut conclusione, ideo ait aperta. Oculis ejus. Id est, inspectionibus divinis. Ad quem nobis sermo est. De quo, hoc est, Christo, quoniam reddituri sumus coram ipso rationem de omnibus quae gessimus. Itaque ad quem nobis sermo est, ac si diceret: Hic Deus est de quo [Col. 0257D] loquimur. Qui penetravit coelos. Morte sacerdotis, ultra velum in sancta sanctorum intrantis. Tentatum autem per omnia. Esuriendo, sitiendo, etc. Ad thronum gratiae. Ubi ipse nunc sedet, ne damnemur dum sedebit in throno aequitatis suae. Ut misericordiam consequamur. Id est, peccatorum indulgentiam. Et gratiam inveniamus. Vitae aeternae. In auxilio opportuno. Sive in praesenti tempore, ut Apostolus dicit: Ecce nunc tempus acceptabile, ecce nunc dies salutis (II Cor. VI). Aut in periculo die judicii: ut adjutor in opportunitatibus, in tribulatione.



CAPUT V.

Omnis namque pontifex, ex hominibus assumptus, pro hominibus constituitur in his quae sunt ad Deum, [Col. 0258A] ut offerat dona et sacrificia pro peccatis. Quod de omnibus oblationibus dicitur. Aliter dona, id est, aurum et argentum, et caetera donaria. Sacrificia. Quae ad cibum tantum pertinent de pane, verbi gratia, et vino. Qui ignorant. Deum. Et errant. A mandatis legis. Quoniam et ipse. Sacerdos. Circumdatus est. Ideo oportet eum condolere, infirmitate scilicet carnis. Secundum ordinem Melchisedech. Quia Melchisedech vinum et panem obtulit Abraham, in figuram Christi corpus et sanguinem suum Deo Patri in cruce offerentis. Qui in diebus carnis. Quibus in carne conversatus est. Preces. Verbis. Supplicationes. Genu flexo. Liberare. Per resurrectionem. Cum clamore valido. Dicens: Pater, si fieri potest, transfer a me calicem istum: verumtamen [Col. 0258B] non mea voluntas, sed tua fiat (Marc. XIV). Et lacrymis. Pro nostra salute, non timore mortis profusis. Et exauditus est. A Deo Patre, angelo eum confirmante. Pro suo reverentia. Illius apud Patrem, vel pro reverentia Patris apud illum, dicendo: Deus meus, Deus meus, quare me dereliquisti? Est autem reverentia mistus dilectioni pavor. Didicit obedientiam. Expertus est obedientiam, ut: Factus obediens Patri usque ad mortem. Et consummatus. In passione, ut: Inclinato capite tradidit spiritum. Causa salutis aeternae. Quia non aeterna salus per alios sacerdotes ministrabatur. Juxta ordinem Melchisedech. Eusebius dicit in libro Historiarum: Hic Melchisedech in divinis voluminibus sacerdos fuisse Dei summi refertur. Sed qui non oleo communi perunctus [Col. 0258C] sit, neque qui ex successione generis susceperit sacerdotium, sicut apud Hebraeos fieri mos erat: et ideo secundum ordinem ipsius sacerdos futurus dicitur Christus, qui non olei liquore, sed virtute coelestis spiritus consecretur. Et in interpretabilis ad dicendum: quoniam imbecilles facti estis. Non quod valeret Apostolus per spiritum interpretari, sed quod imbecilles erant auditores ad audiendum sermonem.

Quae sint elementa. Rudia documenta fidei. Propter tempus. Quia longum tempus est ex quo didicistis fidem.

Expers est sermonis justitiae. Id est, perfectae scientiae.


[Col. 0258D]
CAPUT VI.

Quapropter intermittentes inchoationis Christi sermonem. Fidei initium, aut de incarnatione et passione ejus loqui. Ad perfectionem feramur. Ad perfectam fidem cum bonis operibus feramur, aut de ejus nativitate quaedam loquamur, sive de arcano mysterio incarnationis Dominicae disseramus.

Non rursum jacientes fundamentum poenitentiae ab operibus mortuis. Id est, post acceptam semel fidem et poenitentiam, non iterum de poenitentia, et de fide Trinitatis, et baptismo, et impositione manuum, et resurrectione, et judicio vos instruamus. Nam haec omnia quasi lac sunt, et ad initium fidei pertinent. Ab operibus mortuis. Quae interimunt animam. Et [Col. 0259A] fidei ad Deum baptismatum. Pluraliter loquitur, pro varietate accipientium.

Impositionis quoque manuum. Scilicet episcopi. Et hoc faciemus. Scilicet ad perfectionem feramur. Impossibile est enim eos, qui semel sunt illuminati. Sicut enim impossibile est Christum iterum crucifigi, ita criminosi homines non possunt iterum baptizari. Non autem in hoc poenitentiam excludit de peccatis, sed sicut secundum humanam nativitatem impossibile est homines iterum carnaliter nasci, ita secundum spiritualem regenerationem homines non possunt rebaptizari. Et participes facti sunt Spiritus sancti. Habentes diversas donationes Spiritus sancti.

Virtutesque saeculi venturi. Scilicet resurrectionis, [Col. 0259B] et praemiorum, et vitae post mortem. Iterum renovari. Per baptismum, vel per hostias carnales, sed per solam fidem Christi, quae per dilectionem operatur. Ad poenitentiam. Id est, per poenitentiam. Quid ergo? Exclusa est poenitentia? Absit, sed impossibile est renovari, hoc est, per baptismum renasci. Rursum crucifigentes. Non vere, sed quasi crucifigentes. Sicut enim semel Christus mortuus est carne, id est, in cruce, ita nos semel morimur peccato in baptismate.

Et ostentui habentes. Id est, quasi despectui. Terra enim saepe venientem. Per metaphoram loquitur. Nam hic terram fideles homines appellat, qui de imbre doctrinae Christi irrigantur, et faciunt fructum, alium centesimum, etc.
[Col. 0259C]

Et generans herbam. Florentes virtutes. Accipit benedictionem. Abundantiam fructuum mystice, ut: Venite, benedicti Patris mei, etc. Proferens autem spinas. Curas hujus saeculi. Ac tribulos. Peccatorum; sic per metaphoram loquitur de peccatore, qui vitiis et peccatis noxius tenetur, cui dicitur: Ligatis manibus pedibusque, ejicite eum in tenebras exteriores (Matth. XXII). Cujus consummatio in combustionem. Quia peccatores igni inexstinguibili comburentur.

Confidimus autem de vobis. Ideo hoc addidit, ut bene agerent. Bonus doctor laudando eos provocat ad profectum. Et viciniora salutis. Subaudi, consequi. Et si ita loquimur. Exprobrantes vobis, quod facti estis quibus lacte opus sit. Qui ministrastis sanctis. [Col. 0259D] Habitantibus Hierusalem. Et eamdem sollicitudinem ostentare. Eleemosynae et doctrinae. Ad expletionem fidei. Per bona opera. Usque in finem. Ut: Qui perseveraverit usque in finem, salvus erit (Matth. X). Ut non segnes efficiamini. Pigri in mandatis Dei. Haereditabunt promissiones. Nondum enim omnes promissiones completae sunt. Juravit. Firmiter promisit. Per semetipsum. Ut: Vivo ego, dicit Dominus. Nisi benedicens benedicam tibi. Genus est juramenti, ut est illud: Si intrabunt in requiem meam. Non enim nisi semper pro dubitatione ponitur, nam hic pro affirmatione est positum. Aliter: Benedicens benedicam te, id est, in sanctis et fidelibus, qui stellis coeli comparantur.
[Col. 0260A]

Et multiplicans. Id est, numerosa peccatorum progenie, qui arenae maris assimilantur. Et sic longanimiter. Patienter, id est, Abraham. Ferens. Per trecentos annos. Ut per duas res immobiles. Deus, et promissio et juramentum Dei. Item duas res immobiles dixit, Dei Patris promissiones de Filio suo, et adventum ipsius Filii in hunc mundum pro salute nostra. Qui confugimus. Id est, ab Judaismo et Gentilitate. Quam sicut anchoram habemus. Similiter quomodo anchora navim in tempestate maris, sic spes hominem in tentationibus mundi fundat. Et ista anchora non in mare mittitur, sed in coelum, ad interiora praemia capessenda. Usque ad interiora velaminis. Nostram anchoram sursum mittimus ad interiora coeli, sicut anchora ferrea mittitur ad interiora [Col. 0260B] maris. Secundum ordinem Melchisedech. Non secundum ordinem Aaron, quia ex tribu Levi introiit Jesus, id est, sicut pontifex semel introibat intra velum sanctuarii, sic Christus introivit semel in coelum.



CAPUT VII.

Hic enim Melchisedech rex Salem. Salem est oppidum juxta Scythopolim, quod usque hodie appellatur Salem; et ostenditur ibi palatium Melchisedech ex magnitudine ruinarum veteris operis ostendens magnificentiam; ad quam civitatem etiam legitur Jacob descendisse; quae fuit in terra Chanaan regionis Sichem. Sacerdos Dei summi. Non idolorum et daemonum. TLH* per T mysterium crucis Christi designatur, quia Christi passio nos liberat a [Col. 0260C] dominatu quinque carnalium sensuum quibus captivati sumus per fidem sanctae Trinitatis cum bonis operibus, quae sunt X et VIII, hoc est, ter sex. Nam Abraham secum in praelio contra quinque reges Syriae CCCXVIII vernaculos habuit. A caede regum. Quinque regum Syriae, quia Loth, filium fratris, Abraham cum sua pecunia eripuerat. Occisis autem ab Ahraham in via, praedamque magnam ab eis rapuit. Et benedixit. Melchisedech. Ei, Abrahae. Melchisedech, quasi melchos sadec, id est, rex justitiae interpretatur, quod mystice Domino Salvatori congruenter aptatur, qui est quoque rex pacis. Sine patre. Id est, sine patre sacerdote de tribu Levi. Sine matre. Similiter de tribu Levi. Sine genealogia. Ex sacerdotali tribu. Neque initium dierum. Hic ostenditur [Col. 0260D] istum Melchisedech non fuisse Sem. Nam initium dierum Sem Scriptura describit, Melchisedech vero nec initium dierum habere describitur. Aliter: Nec initium dierum, id est, electionis ejus in sacerdotium administrandum aetate legitima annorum XXV vel potius XXX secundum Hebraicam veritatem, ut Hieronymus in tractatu Ezechielis. Neque finem. Ipsius ministerii L anno. Tunc enim cessabant sacerdotes ministrare, sed custodes vasorum erant; haec Origenes dicit. Hunc Melchisedech, alii angelum, alii Spiritum sanctum propter excellentiam suam esse suspicantur: quod absit. Hebraei vero hunc affirmant esse Sem filium Noe, quem vivum fuisse dicunt in tempore Abrahae, habens tunc annos antiquitatis [Col. 0261A] CCXC: Apostolus vero ostendit non ex Sem fuisse, ex quo Abraham fuit, sed ex Cham, cujus posteritatem Scriptura non memorat. Quisquis enim ille est, de Gentibus fuit. Omnis enim primogenitus cum gentibus sacerdos vocabatur. Et non quod ille patrem et matrem non habuisset, dicitur sine patre et sine matre; sed quia genealogia illius in Genesi non annumeratur, sed subito introducitur. Assimilatus autem Filio Dei. Quia et ipse sine patre in terra, et sine matre in coelo, sine genealogia secundum divinitatem, ut: Generationem ejus quis enarrabit? Similiter sine initio secundum divinitatem, et sine fine. Manet sacerdos in perpetuum. In prolixum temporis spatium, non unius tantum anni curriculo, aut usque ad quinquagesimum annum. [Col. 0261B] Intuemini autem quantus sit hic. Convertit sermonem ad Hebraeos, quibus hanc epistolam scripsit, ac si diceret: Intelligite quam magnus sit hic sacerdos, qui figuram Christi gestavit, dum tam magnus patriarcha ei decimas dedit ex melioribus quae habebat Abraham patriarcha. Ergo si Melchisedech excellentior sit quam Abraham, sicque Christus secundum ordinem Melchisedech sacerdos manet in aeternum, concluditur quod Christus excellentior sit quam Abraham, in quo Judaei se jactant. Et quidem de filiis Levi sacerdotium accipientes. Hinc more suo per dialecticam loquitur, dicendo et quidem de filiis Levi, ne quis Levi sacerdotium Melchisedech praecellere putaret: et secundum solitam objectionem Leviticum sacerdotium prius exaltat, quod [Col. 0261C] Dei mandato non ab aliquibus, sed a Dei populo, id est, filiis Abraham decimas accipere jubentur, cui tamen sacerdotem Melchisedech superexaltat, quem genus non nobilitat, et qui a patre, a quo omnes nobilitantur, id est, Abraham, decimas sumpsit. Et cui Levi. Quamvis in patre decimas dedit. Decimas sumere a populo. Tanta est enim sacerdotii excellentia. Quanquam et ipsi. Pro, quoniam. Cujus autem generatio non annumeratur in eis. Filiis Levi, quoniam Christus non e tribu Levi, sed magis de tribu Juda esse perhibetur; vel quoniam Christi generatio secundum divinitatem non ex eis numeratur.

Decimas sumpsit Abrahae. His ergo duobus modis sacerdotium filiorum Levi Melchisedech suo sacerdotio [Col. 0261D] superexaltat: quia decimas ab Abraham omnium sacerdotum patre accipere meruit, et quia hunc qui repromissiones accepit benedixit. Et hic quidem. Filii Levi, et in veteri lege. Decimas morientes homines accipiunt. Filii Aaron, qui mortales homines sunt. Ibi autem. Id est, in Psalmo. Contestatus est. Spiritus sanctus per os David. Quia vivit. Ut: Tu es sacerdos in aeternum. Et ut ita dictum est per Abraham. Hoc est, per Abraham decimas dedit Levi ad Melchisedech; quia quod Abraham obtulit, Levi secum obtulit, dum in lumbis ejus fuit. Qui decimas. Levi. Accepit. Postea a populo Israel. Decimatus est. Decimas dedit ad Melchisedech. Ad hunc in lumbis Abraham positus. Ut sit verbum deponens [Col. 0262A] decimor, decimaris. Aliter secundum Augustinum: Abraham et Levi decimati sunt a Melchisedech, propter panem et vinum a Melchisedech acceptum. Ipsaque decimatio quaedam praefiguratio erat futurae medicinae per Dominum Salvatorem, idcirco Levi in Abraham decimatus est, quia curaretur. Non autem Christus decimatus est, quamvis et ipse fuerat in lumbis Abrahae secundum originalem substantiam, per quem humanum genus curaretur. In quo Christi excellentia sacerdotii ostenditur, cum in lumbis Abrahae non necesse habebat decimari. Secundum ordinem Melchisedech. Habens regale sacerdotium sicut Melchisedech. Et non secundum ordinem Aaron. In observationibus legalibus. Translato enim sacerdotio. A Levi et Aaron. Ad Melchisedech. [Col. 0262B] Ad Christum. Necesse est, ut legis translatio fiat. Neque enim potest sacerdos esse sine lege, et testamento, et praeceptis. In quo enim. In Christo, hoc est, quod secundum ordinem Melchisedech sacerdos sit in aeternum. De alia tribu est. Juda, et non Levi. Exsurgeret alius sacerdos. Propter sacerdotes Leviticos. Mandati carnalis. Quia non per hominem pontifex ordinatus est. Vitae insolubilis. Id est, aeternae vitae, ut: Tu es sacerdos in aeternum. Contestatur enim. Spiritus sanctus per David. Reprobatio quidem fit. Ut gratiae locus daretur. Propter infirmitatem ejus. Quia neminem potuit salvare. Et inutilitatem. His videlicet, qui in Christo non crediderunt. Nihil enim ad perfectum adduxit lex. Quia usque ad passionem Christi in infernum omnes [Col. 0262C] ibant, postea autem coelos penetrant. Introductio vero melioris spei. Melior est enim spes, qua vita aeterna speratur, quam illa qua bona terrae exspectantur. Juravit Dominus. Per semetipsum. Et non poenitebit eum. Sicut poenituit eum hominem fecisse, et Saul ordinasse in regem. In tantum. Ut sacerdotium ejus maneret in aeternum, velut cum jurejurando stabiliretur. Melioris testamenti. Novi et vitae aeternae, quod multos ad perfectum duxit. Sponsor. Promissor. Quod morte prohiberentur. Hic ostendit non sacerdotium secundum ordinem Levi manere, sed Christi sacerdotium perpetuum esse. Accedens per semetipsum ad Deum. Ut: Nemo venit ad Patrem, nisi per me. Semper vivens. Non ut alii sacerdotes. Innocens. Nulli nocens. Impollutus. Sine peccato. Segregatus [Col. 0262D] a peccatoribus. Quod nullum in eo peccatum fuit. Excelsior coelis factus. Id est, angelis et firmamento, ut: Adorent eum omnes angeli ejus. Qui non habet quotidie. Ut sacerdotes legis. Necessitatem. Immolandi, offerendi. Sermo autem jurisjurandi. Qui dicit: Tu es saccerdos in aeternum secundum ordinem Melchisedech. Filium in aeternum perfectum. Sacerdotem.



CAPUT VIII.

Capitulum autem super ea quae dicuntur. Summam vel recapitulationem. Qui sedet in dextera sedis magnitudinis. Secundum suae majestatis excellentiam. Sanctorum minister. Sive sanctorum hominum secundum suam misericordiam; sive minister [Col. 0263A] eorum quae Sancta sanctorum dicuntur. Et tabernaculum. Spiritus animarum sanctarum, templique multiformis Ecclesiae, in quo Deus inhabitat. Ad offerenda munera. Aurum et argentum. Et hostias. De oblationibus vivis. Nec esse sacerdos. Id est, ipse Dominus Salvator, qui sic non esset necessarius, si per alios justificatio fieri posset. Qui exemplari et umbrae serviunt coelestium. Exemplaria dicuntur, quia coelestium exempla ostendebant. Umbrae autem in comparatione supervenientis veritatis. Coelestium. Spiritualium donorum, quae nobis per Christi sacerdotium donantur. Aut coelestium, id est, operum, quia ex his coelestia promerentur. Tabernaculum. Exemplar Ecclesiae. Facies omnia. Tam de tabernaculi constitutione, quam de hostiis [Col. 0263B] sacrificiis quae in eo immolarentur. Secundum exemplar. Quia prius formam ejus in mente perspexit in monte, antequam ipsum tabernaculum faceret. Nunc autem melius est sortitus ministerium. Ac si diceret: Dominus Jesus Christus melius sortitus est ministerium Novi Testamenti, ubi peccata nostra remittuntur, et vita aeterna promittitur, non tantum bona terrae. Nam si illud prius culpa vacasset. Ac si diceret: Si legis prioris observatores inculpabiles essent, nec secunda lex demum inquireretur. Vituperans enim eos dicit. Deus per Jeremiam prophetam: Et consummabo. Lege veteri transeunte, perfectiorem legem introducam, ubi non figura, sed veritas ostendetur. Domui Juda. Ecclesiae Deum confitenti. Testamentum Novum. [Col. 0263C] Evangelium, et legem gratiae, hoc est, ut quicunque ex omnibus gentibus in Christo crediderint, filii Abraham secundum spiritualem generationem vere sint. Quod feci patribus eorum in die. Quinquagesimo post Pascha die in monte Sina. Et ego neglexi eos. Reliqui eos secundum desideria cordis eorum. Post dies illos. Veteris Testamenti. In sensibus eorum. Non in tabulis lapideis. Superscribam eas. Id est, super legem naturae et litterae. A majore. Divite, nobili, sene. Usque ad minorem. Egenum, ignobilem, juvenem.



CAPUT IX.

Habuit quidem et prius testamentum. Ac si diceret: Fuerunt in tabernaculo vasa Dei, quod apud homines magnum ac mirabile videtur. Sed tamen [Col. 0263D] illa omnia umbrae erant bonorum futurorum. Constitutiones culturae. Circumcisionem, sabbata, neomenias, hostiasque corporales. Sanctumque saeculare. Tabernaculum, quod erat pro tempore. Non sic Sancta sanctorum aeterna. Tabernaculum primum. Quod mystice significat praesentem Ecclesiam. Candelabrum vero carnem Christi, septem donis Spiritus sancti resplendens, vel ipsa septem dona. Et mensa. Aurea in aquilonari parte tabernaculi, significans sacram Scripturam: Propositio panum. Mystice corpus Christi, seu doctrina apostolica intelligitur. Quod dicitur Sancta Sanctorum. In quod solus sacerdos semel in anno introibat. Secundum tabernaculum, Hierusalem coelestem significat. [Col. 0264A] Aureum vero thuribulum, corpus Christi cum divinitatis splendore. Arca vero, ipsa Ecclesia secundum mysticum sensum, anima secundum tropologicum exprimitur, aut certe arca Testamenti caro Salvatoris Christi animadvertitur, in qua manna divinitatis inhabitat. Urna aurea. Humanitas Christi cum divinitate. Virga Aaron, regnum Christi significat, vel vexillum crucis. Tabulae duae Testamenti. Cherubim. Plenitudo scientiae. Propitiatorium. De quo propitiabatur Dominus populo suo. Mystice propitiatorium Dominus Salvator exprimitur, qui est propitiatio pro peccatis nostris. Ministeria. Sacrificia. Semel in anno. Decima die mensis septimi secundum lunarem supputationem, quae solemnitas erat sanctificationum. Non sine sanguine. Sicut non [Col. 0264B] sine sanguine Christi nos redempti sumus. Hoc significante Spiritu sancto. Propterea ista ita constructa sunt in figuram Salvatoris nostrae salutis, quod videlicet Christus pateretur semel pro genere humano. Sanctorum via. Introeundi in coelum. Et justitiis carnis. Carnalibus justificationibus per circumcisionem. Non hujus creationis. Terrestris tabernaculi. Et cinis vitulae. Vaccae rufae, roseae, carnis Christi. Qui per Spiritum sanctum. Quasi per ignem: quomodo hostiae prius ignem de coelo accipiebant. Ab operibus mortuis. Quae ducunt ad mortem, sicut si quis in lege mortuum tangeret, mundabatur. Earumdem praevaricationum. Quae deleri non poterant oblationibus prioribus. Ubi enim Testamentum, mors necesse est intercedat testatoris. Animalis [Col. 0264C] cujus sanguis testatur indulgentiam peccatorum. Poterat aliquis ex eo, quod mortuus est Christus, maxime non credere promissiones ejus. Paulus igitur exempla ex communi assumit consuetudine, quibus ostendit tunc firmissimum esse testamentum, morte testatoris intercedente. Testamentum enim in mortuis confirmatum est, quia testamentum tunc firmum erit, postquam homo de hoc saeculo migraverit. Vivens vero quoties voluerit mutabit, ut sequitur: Alioqui nondum valet. Quia quandiu vivit testator, potest immutare sententiam, et alios atque alios haeredes ducere in haereditatem suam. Unde nec primum quidem. Tabernaculum. Sanguinem vitulorum et hircorum. Quia uterque sanguis sanguinem Salvatoris significat. Cum aqua. Mystice [Col. 0264D] baptismatis, vel aquam et sanguinem de latere Christi manantem significat. Et lana coccinea. Quae significat lenitatem charitatis Christi, qui passus est pro nobis, aut certe per lanam coccineam Christi passio designatur. Et hyssopo. Quae herba humilitatem Christi significat ac fortitudinem, qua interiora nostra purgantur. Ipsum quoque librum. Deuteronomium, quod significat Evangelium consecratum sanguine Christi. Hic est sanguis Testamenti, sic et Christus dicit: Hic est sanguis meus Novi Testamenti (Matth. XXVI). Vasa ministerii significant ministros Ecclesiae. Sanguine. Fide passionis Christi aspersos. Non fit remissio. Ex aliqua parte. Exemplaria coelestium Tabernaculum et vasa ministerii. [Col. 0265A] His mundari. Hostiis praeteritis. Nam ipsa coelestia. Opera Novi Testamenti, sive conversamini, ut Apostolus dicit: Nostra conversatio in coelis est (Phil. III), quae est vera Christianorum philosophia. Aliter: coelestia, id est, vasa. Sed in ipsum coelum. Quasi quoddam tabernaculum. In sanguine alieno. Hircorum, vitulorum. Alioquin oportebat eum. Id est, si una ejus oblatio mundum totum non salvaret ante passionem ejus et post passionem, oportebat eum pati ab origine mundi, dum per singulas generationes homines peccaverunt, quia semper habuisset quod redimeret: sed noluit nisi ut semel tantum passus mundum in consummationem saeculi liberaret. Secundo. In die judicii. Sine peccato. Sine similitudine carnis peccati, aut sine oblatione pro peccato. [Col. 0265B] Aliter: sine peccato, exspectantibus se.



CAPUT X.

Umbram enim habens lex futurorum bonorum, non ipsam imaginem. Speciem veritatis; umbra etenim fuit non veritas. Nam requiescebant peccata ad tempus, non remittebantur. Consummare. Perfectos facere. Non cessassent offerre. Non iterum offerrent, si per unam hostiam mundati essent, et quamvis nos non cessemus offerre, tamen idipsum offerimus sacrificium, non alium agnum hodie, alium cras offerentes. Commemoratio peccatorum. Commemorantur peccata, dum quotidie et per singulos annos hostia pro peccatis offerebatur. Nos vero in commemorationem Dominicae semel passionis quotidie nostraeque salutis offerimus. Impossibile est enim. [Col. 0265C] Si impossibile, cur ergo faciebant propter praefigurationem? Non enim veritas sine praeeuntibus figuris venire debuit. Introiens in mundum. Christus apparens in carne. Hostiam. Vivam. Et oblationem. De vino et pane. Noluisti. O Pater. Corpus autem perfecisti mihi. Corpus ad offerendum, quia haec est hostia viva Deo placens. Tunc dixi. Dum tempus fuit, ut auferrentur umbrae legalium hostiarum. In capite libri scriptum est de me. In fronte Geneseos, ut: In principio creavit Deus coelum et terram. Item: In principio erat Verbum, et illud: Liber generationis Jesu Christi; et item: Beatus vir, qui non abiit in consilio impiorum. Ut faciam voluntatem tuam, Deus. Ut corpus quod aptasti mihi pro genere humano offeram, quia haec est tua voluntas. Aufert [Col. 0265D] primum, ut sequens statuat. Ac si diceret: Reprobat Vetus, et affirmat Novum Testamentum. Sedet in dextera Dei. Quasi Dominus, nam ministrare famulorum est. Contestatur autem Spiritus sanctus nobis. Per Jeremiam, ac si diceret: Quod dicimus, Spiritus sanctus dicit; diximus enim quod consummavit in aeternum sanctificatos, et hoc Spiritus sanctus testatur, quod in Novo Testamento non recordabitur Deus peccatorum. Postquam enim dixit. Ordo, dicit enim Dominus: Dabo leges meas in cordibus eorum, et in mentibus eorum superscribam eas, et peccata eorum non recordabor amplius, postquam dixit: Hoc est testamentum quod testabor ad illos. Ubi ergo horum. Peccatorum remissio. Jam non fit oblatio. [Col. 0266A] Quia non oblatione quae offerebatur in lege, sed sanguine Christi dimittuntur peccata. Hic ostendit distantiam pontificis, et sacerdotis, et hostiarum, et tabernaculi, et testamenti, et repromissionis, siquidem illa fuerunt temporalia, haec autem aeterna; illa formae, haec veritas. Habentes itaque fiduciam. Propter remissionem peccatorum, et quod cohaeredes effecti sumus. Unde nos plus habemus fiduciam per sanguinem Christi mundari, quam illi qui carnaliter hostias offerebant. In introitum sanctorum. In introitum regni coelestis, vel fidei: Quam initiavit nobis. Consecravit, eo quod ipse primus illa via propria carne conscendit in coelos. Viam novam. Aut fidem Christi, aut introitum regni coelestis. Aspersi corde a conscientia mala. Quia fides sine [Col. 0266B] operibus mortua est (Jac. II). Et abluti corpus. Sicut illi ablutiones carnales habebant. Nam foris lavamur aqua, intus autem Spiritu sancto, ut: Nisi quis renatus fuerit ex aqua et Spiritu sancto, etc. (Joan. III).

Aqua munda. Baptismatis aqua consecrata a benedictionibus. Confessionem spei indeclinabilem. Non declinemus ab ea, dum verum erit quod promisit, sicut Israelitae, qui declinabant. Fidelis enim qui promisit. Ut alibi fidelis dicitur, per quem vocati estis. In provocatione dilectionis. Ut unusquisque alterum provocet ad charitatem. Non deferentes collectionem. Ecclesiam in qua collecti sumus in una fide. Sed consolamini invicem. Dicentes: Brevis est tentatio, et longa remuneratio. Diem appropinquantem. Sive [Col. 0266C] mortis, sive judicii. Offerre Deo hostiam. Scilicet legalem secundum veterem legem. Aut crux secunda nobis ultra non est, huic autem simile est, quod in superioribus dixit: Impossibile est enim eos, qui semel sunt illuminati, iterum renovari. Terribilis quaedam exspectatio judicii. Si autem exspectatio terribilis est, quanto magis ipsa praesentia, quae consumptura est adversarios? non ita ut non sint, sicut aurum non consumitur in igne, sed quod immundum est in eo. Communem aestimans. Putans nihil prodesse effusionem sanguinis Christi. Et spiritui gratiae contumeliam fecerit. Legales hostias offerens: vel non credens remissionem peccatorum per gratiam Spiritus sancti. Mihi vindictam; et ego retribuam. Vindictam, contumeliam spiritui gratiae facienti. In manus incidere [Col. 0266D] Dei viventis. In potestatem judicii ejus, qui reddet unicuique secundum opera ejus. Rememoramini igitur pristinos dies. Hoc dicit, ut perdurantes in tribulationibus essent longanimes, sicut jam post acceptam fidem benefecerunt. Et in altero quidem opprobriis. Vocibus. Et tribulationibus. Martyriis pressurisque. Spectaculum. Propter manifesta opprobria. Estis effecti. Ministrando tribulatis. Confidentiam vestram. Fortitudinem fidei, et patientiam in tribulationibus. Nam justus meus ex fide vivit. Quia vita corporis anima, vita animae fides est, a qua si quis se subtraxerit, non placebit Deo.



CAPUT XI.

Est autem fides. In Habacuc sperandarum rerum [Col. 0267A] substantia. Nam quod videt quis, quid sperat? Sed si quod non videmus speramus, per patientiam exspectemus. Sperandarum rerum. Synecdochicos hoc dicit, ab insigni parte fidem definiens. Nam fides est trium temporum: creduntur enim praeterita quod fuerint, praesentia quod sint, futura quod erunt. Fide Abel majorem hostiam quam Cain obtulit Deo. Meliorem. Abel pastor ovium erat, Cain vero agricola; sed Abel primitias ovium Deo offerebat, praespiciens et credens, quod Christus postmodum tanquam ovis ad occisionem duceretur. Per quam testimonium consecutus est. Ut in Evangelio legitur: A sanguine Abel justi usque ad sanguinem Zachariae filii Barachiae (Matth. XXIII). Testimonium prohibente muneribus ejus Deo. Quia ignis descendebat super hostias ejus, [Col. 0267B] sicut dicitur: Respexit Dominus ad Abel, et ad munera ejus, ad Cain vero non respexit. Adhuc loquitur, ut: Vox sanguinis fratris tui clamat ad me de terra (Gen. IV). Fide Enoch. Propter fidem suam transferri meruit, credens quod Jesus postmodum in coelum sublevandus esset: ante translationem enim testimonium habuit, ut est: Ambulavit Enoch cum Domino. Et alibi: Et placuit Deo anima ejus (Gen. V). Quia est et inquirentibus se remunerator fit. In his duobus modis totum symbolum et plenam fidem habemus. Fide Noe. Credens responsum a Deo acceptum. Aliter: Praevidit namque Ecclesiam navigaturam per mare saeculi hujus, ad portum vitae aeternae. Per quam. Fidem. Condemnavit saeculum. Peccatores, qui non meruerunt arca salvari. Fide [Col. 0267C] qui vocatur Abraham. Signanter ait, vocatur, non enim sic prius vocabatur quando obedivit, sed Abraham tunc nominatus est. Haeres. Noe. Institutus. Mundi haeres. Obedivit. Quando dictum est ei: Exi de terra tua. Exspectabat enim fundamenta. Christum, et apostolos, et prophetas. Civitatem. Hierusalem coelestium. Fide et ipsa Sara. Ecclesiam gentium respexit de qua dicitur: Laetare, sterilis quae non paris. Propter quod et ab uno. Homine, ex Abraham scilicet et Sara, ut: Erunt duo in carne una. Et hoc emortuo. Concupiscentia carnali. Juxta fidem defuncti sunt. Qui usque ad mortem fidem servaverunt. Non perceptis. Ante mortem repromissionibus. Et salutantes. Dicentes: Beata tempora quando haec ventura erunt. Et si quidem illius meminissent. Terrae Chaldaeorum, [Col. 0267D] de qua exierunt, id est, de Mesopotamia Syriae. Non pudet Deum. Id est, non confunditur Deus vocari eorum Deus, ut: Deus Abraham, Deus Isaac. Paravit enim illis Deus civitatem. Hierusalem coelestem. Fide obtulit Abraham Isaac. Cum tentaretur, ut: Offer mihi filium tuum Isaac. Triplex autem bonum fecit, quod filium, et quod unigenitum, et repromissionem in quo accepit offerebat. Hoc autem factum est in figuram Dei Patris, Filium suum pro nostra salute offerentis. Unde sequitur, quod eum in parabolam accepit, hoc est in similitudinem Christi morientis et resurgentis. Sic Christus ait: Abraham vidit diem meum, et gavisus est. Fide etiam de futuris benedixit Isaac, spiritu praecognoscens, [Col. 0268A] quod Jacob figuram Christiani, Esau vero Judaici populi gerebat. Et adoravit. Jacob. Super fastigium virgae ejus. Significans quod reges futuri essent adorandi ex genere Joseph, scilicet ex Ephraim, ut Josue filius Nun mystice designans regnum Christi in fine saeculi adorandum, sicut ipse virgam filii sui adoravit. Aliter: In hoc loco quidam frustra simulant adorasse Jacob summitatem sceptri Joseph, quod videlicet honorans filium, potestatem ejus adoraverit, cum in Hebraeo multo aliter legatur. Et adoravit, inquit, Israel ad caput lectuli sui, quod scilicet postquam juraverat ei filius, securus de petitione quam rogaverat, adoravit Deum contra caput lectuli sui. Sanctus quippe Deo deditus, et oppressus senectute, sic habebat lectulum suum positum, ut ipse jacentis [Col. 0268B] habitus absque difficultate ad orationem esset paratus. Et de ossibus suis mandavit. Ut: Extolletis ossa mea hinc vobiscum. Mystice ossa Joseph ex Aegypto ad terram repromissionis translata, significant Christi mandata ex Judaeis in Gentes exitura. Fide Moyses natus, occultatus est mensibus tribus. Significat Christum occultatum ab Abraham usque ad David: primus enim mensis est; dehinc secundus mensis a David usque ad transmigrationem Babylonis; tertius vero est a transmigratione Babylonis usque ad adventum Salvatoris. Improperium Christi. Vel tribulationes pati pro Christo, vel in figuram improperiorum Christi, quod enim postea Christo evenit, ille sustinebat. Remunerationem. Mercedem a Christo. Fide celebravit Pascha. Per agnum namque cum populo [Col. 0268C] intellexit Christum verum agnum, de quo dicitur: Etenim Pascha nostrum immolatus est Christus (I Cor. V). Praevidit namque quod hi qui in crucifixum crederent, in futuro vindicta carerent. Ne qui vastabat primogenita. Id est, angelus. Sic diabolus vastator est, a quo liberamur per sanguinem Christi. Fide praedaverunt Aegyptios, quia crediderunt se iterum in Aegyptum non reversuros. Fide muri Jericho. Jericho defectio, vel luna interpretatur, figuram mundi tenens. Septem vero tubas, septem epistolas apostolicas intelligimus, in quibus septiformis Spiritus sancti gratia, doctrinaque intonat. Per septem vero muros, septem principalia vitia designantur. Fide Raab. Quae significat Ecclesiam gentium, suscipiens exploratores, id est, doctores catholicos, vel, [Col. 0268D] ut alii dicunt, Petrum et Paulum, seu duas leges. Deficiet enim me tempus. Aut hyperbolica locutio est, aut tempus destinatum, quod ad hanc scribendam epistolam in corde suo proposuit. De Gedeon. Id est, quid adhuc dicam de Gedeon cum trecentis viris. Barach. Pugnante simul cum Debbora prophetissa contra Sisaram Chananaeum. Jephte. Offerente filiam suam contraque Moab pugnante. Obturaverant ora leonum. Ut Daniel, et Samson, et David, quando pastor ovium fuit. Exstinxerunt impetum ignis. Ut tres pueri in camino ignis. Effugerunt aciem gladii. Sicut David aciem gladii Saulis effugit. Convaluerunt de infirmitate. Ut Ezechias. Castra verterunt exterorum. Ut Gedeon, et Ezechias, caeterique. Acceperunt [Col. 0269A] mulieres de resurrectione mortuos suos. Ut Elias suscitavit filium viduae Jonam, et Elisaeus filium Samaritis. Alii autem distenti sunt. Cruciati sunt, ut Machabaei. Non suscipientes. In praesenti vita. Alii vero ludibria et verbera experti. Ut Jeremias. Insuper et vincula, et carceres. Ut Joseph. Lapidati sunt. Ut Naboth. Secti sunt. Ut Isaias. Haec per syllepsin dicuntur, quia verbi gratia, non multi secti sunt, sed unus tantum, id est, Isaias. Tentati sunt. Ut Job et Tobias. In occisione gladii mortui sunt. Ut Zacharias filius Joiadae sacerdotis, qui occisus est inter templum et altare. Circumierunt in melotis. Ut Elias et Joannes, aliique multi. Est autem melota pellis caprina ex uno latere dependens, qua monachi utuntur Aegyptii. Quibus dignus non erat mundus. Praesens [Col. 0269B] videlicet mundus, propter spem supernae gloriae. Non acceperunt promissionem. Donec advenit Christus. Ne sine nobis consummarentur. Hoc est, ne ante nos in regnum Dei coelestemque coenam exirent, donec omnes in novo exiremus



CAPUT XII.

Ideoque et nos. Hucusque de fide locutus est, nunc de praedicatione incipit. Tantam habentes nubem. Multitudinem, vel collectionem. Testium. Patriarcharum et prophetarum. Deponentes omne pondus. Peccati. Non enim quisquam bene currit cum onere gravi. Per patientiam curramus. Per viam, scilicet mortem militiis mandatorum transcurrentes. Certamen. Tribulationum pressurarumque in praesenti constitutarum. Ne fatigemini. Ne in tentationibus [Col. 0269C] lassescatis. Nondum enim usque ad sanguinem restitistis. Hoc est, nondum sanguinem vestrum in martyrio effudistis. Fili mi, noli negligere. Hoc per Salomonem dicitur (Prov. III). Disciplinam Domini. Tribulationem. Cujus participes facti estis. Scilicet diaboli. Omnis autem disciplina. Omnis a Deo saluberrima correctio. Fructum pacatissimum. Aeternae videlicet mercedis. Remissas manus. Pigras ad bene operandum, atque laxatas. Et soluta genua. Propter confessionem infirmam. Erigite. In bonum opus. Gressus rectos. Opera recta. Pedibus vestris. Sensibus. Ut non claudicans quis erret. Inter Deum et idolum, ut aliquando Deum, aliquando idolum adoret, sicuti qui claudicatis in me et Baal. Neque radix amaritudinis. Alicujus peccati. Sursum germinans. [Col. 0269D] Id est, in superbiam crescens. Ne quis fornicator. Esau enim fornicator fuit: nam contra praecepta patris de alienigenis, id est de infidelibus Heth uxorem accepit, et jura primogeniti causa gulae vendidit. Qui propter unam escam. Lenticulam, vendidit primitias suas. Ille autem propter unam escam vendit primitiva, qui animae suae virtutes fornicatione perdit. Nam sicut per unam escam unius diei esuries reficitur, sic et per fornicationem unius horae reficitur desiderium. Unde et Salomon pretium scorti pani comparavit. Non enim invenit locum poenitentiae. Recte poenitentiam non invenerunt lacrymae quae causa superbiae et invidiae fuere. Non enim accessistis. [Col. 0270A] Ac si dicat, Non ad visibile et palpabile lumen accessistis, sed ad invisibilem et incomprehensibilem Deum. Ignem et turbinem. Haec omnia fuerunt in monte Sina. Et tubae sonum. Id est, angelicae vocis. Exterritus sum. Corde. Et tremebundus. Corpore. Ad Sion montem. Ad praesentem Ecclesiam. Et Ecclesiam primitivorum. Apostolorum qui primi Deo crediderunt. Melius loquentem. Quia sanguis Abel accusabat, sanguis vero Christi redemit. Item ut est illud: Pater, dimitte illis, quia nesciunt quid faciunt (Luc. XXIII). Ne recusetis loquentem. Christum. Cujus vox movit terram. Montis Sina. Tunc. Quando lex data est. Nunc autem. In Novo Testamento. Repromittit. Commovere terram coelumque. Dicens. In Aggaeo propheta. Et ego movebo. In die judicii. Ut maneant ea. [Col. 0270B] Specimina meliora creaturarum. Habeamus gratiam. Novi Testamenti, remissionisque peccatorum. Ignis consumens. Peccata comburens.



CAPUT XIII.

Mementote vinctorum. In vestra misericordia. Tanquam in corpore. Forsitan haec eadem patiemini. Honorabile connubium. Matrimonium legitimum in Domino cum pudicitia fiat. Et thorus. Lectus. Immaculatus. Sine fornicatione. Contenti praesentibus. Ut: Nolite cogitare de crastino. Praepositorum. Doctorum vestrorum. Jesus Christus heri et hodie. Ac si dicat, ante saecula, et in saecula, et post saecula semper permanet, ut propheta dicit: Tu autem idem ipse es, et anni tui non deficient (Psal. CI). Et peregrinis. Antea non audistis. Abduci. A vera doctrina [Col. 0270C] separari. Quam escis. Hostiis legalibus seu perversis doctrinis. Habemus. Nos fideles. Altare. Praeter altare Judaeorum, unde corpus et sanguinem Christi participamus. Qui tabernaculo deserviunt. Veteris videlicet legis. Exeamus itaque ad eum extra castra. Despicientes praesentia, et amantes futura. Improperium ejus. Crucem et passiones varias. Hostiam laudis. Ut: Immola Deo sacrificium laudis. Fructum labiorum. Quasi vitulum Deo offerentes. Et communionis. Largiendae eleemosynae. Promeretur Deus. Ut nobiscum sit Deus. Quasi rationem de animabus vestris reddituri. Ut: Quorum animam et sanguinem de manu vestra requiram, dicit Dominus (Ezech. III). Deus autem pacis. Deo hoc adjungitur, quia aliquid dissensionis habuerunt. Pastores. Ut: Ego sum [Col. 0270D] pastor bonus (Joan. X). Testamenti aeterni. Non enim aeternum erat Vetus Testamentum. Aptet vos in omni bono. Faciat vos aptos esse in omni bono. Faciens in vobis, quod placeat coram se. Ut: Non volentis, neque currentis, sed miserentis Dei est. Ut sufferatis. Ut avida mente suscipiatis. Verbum solatii. Id est, rectae praedicationis, quod solatium vestris animabus praestat. Cognoscite. Illi vos benefacientes. Demissum. A me ad vos missum. Videbo vos. Id est, conversationem vestram per ipsum intelligens. Salutant vos de Italia. Hic evidenter ostenditur, quod hanc epistolam Romae scripserit.



[EXPOSITIO.]




[Col. 0271]
SEDULII SCOTI EXPLANATIUNCULA DE BREVIARIORUM ET CAPITULORUM CANONUMQUE DIFFERENTIA.
(Mai., Script. Collect. nova, tom. IX.)
[Col. 0271A]

INCIPIT BREVIARIUM SECUNDUM MATTHAEUM. Nativitas Christi. Magi cum muneribus veniunt, et reliqua. Perquirendum est quid inter breviarium et capitulum atque canonem distet. His etenim tribus, quasi quibusdam clavibus, cuncta evangelici voluminis arcana reserantur. Nam sublatis breviariis, capitulis et canonibus, omnia confusa erunt et ambigua, et quae sunt eadem, vel vicina, vel sola, et qui vel quot evangelistae in quibuslibet sententiis consonent, aut de quibus rebus edisserant, hoc totum sine praedictis clavibus amphibolum erit. Itaque haec tria propriis differentiis ab invicem discernamus. Breviarium est rerum in contextu Evangelii [Col. 0271B] narratarum compendiosa et brevis expositio. Unde et breviarium brevis causa nominatur, eo quod per hoc totus Evangeliorum textus breviter comprehenditur. Capitulum est quaelibet in Evangeliis sententia seu narratio. Canon est titulus, quo cognoscitur concordia evangelistarum, id est quis, vel qui, vel quot evangelistae unumquodque capitulum ediderunt. Ob necessarias itaque causas haec tria reperta sunt. Nam breviarium ob hoc repertum est, quatenus ipsae res quae evangelico volumine narrantur, hoc breviter praemisso et considerato compendio, citius et lucidius patescant, ut quod in Evangelio quisque invenire desiderat, breviariorum consideratione cum summa facilitate reperiat. Canones ob hanc causam reperti et vocati sunt, quatenus eorum [Col. 0271C] distinctione, concordia evangelistarum, id est qui et quot evangelistae eadem vel vicina vel sola in Evangeliis capitula dixerunt, agnoscatur. Capitula ob hoc inventa et notata sunt, ut per haec quaelibet sententia vel narratio in quolibet Evangelio agnoscatur. Notandum quoque quod nec capitulum sine canone, nec canon sine capitulo, per totum Evangelii contextum esse possunt, quia haec duo sibi invicem inseparabiliter connexa sunt. Licet enim fieri possit ut ex negligentia scriptorum, quodvis capitulum numerum sui canonis non habeat subscriptum, vere tamen aliquo canone carere non poterit. At breviarium sine canone vel capitulis subscriptis, licet non absque capitulorum sensu, consistit. Non enim in [Col. 0272A] breviario qui vel quot evangelistae quolibet sensu ediderunt, neque capitulorum numerus perquiritur: alioquin quomodo contextui evangelico, sic et breviario, uterque numerus canonum et capitulorum superscribendo apponeretur. Quod quia non agitur, manifestum est quod illud in breviario proprie discitur, ut quae in evangelico textu diversis capitulis et canonibus multiplici narratione exponuntur, ea in breviario, quasi quodam pugillo, brevi assertione demonstrentur.

Illud quoque notandum quod sicut breviarium sine canone et capitulis consistit, sic et capitula sine breviario saepe posita reperiuntur. Nam in exordio Evangelii secundum Matthaeum, in quo ter XIV, hoc est XLII generationes describuntur, duo capitula [Col. 0272B] duoque canones, tertius videlicet ac decimus canon, absque breviario includuntur. Si quidem in eo quod subsequitur, Christi autem generatio sic erat, et reliqua, initium breviarii exorditur. Nam ibi nativitas Domini exponitur. Cur autem non a principio XL et duarum generationum breviarium Evangelii secundum Matthaeum sumat exordium, investigandum est. Poterat enim tale breviarium, nulla obsistente ratione, sic constare, XL duarum generationum enumeratio, nativitas Christi, et reliqua: sed propter nativitatis Dominicae excellentiam, ab ultima, id est quadragesima secunda generatione, seu nativitate Salvatoris, exordium breviarii sumpsit. Nec mirum si in breviario sicuti quaedam in brevi colliguntur, ita nonnulla causa brevitatis omittuntur, cum utrumque [Col. 0272C] breviarii sit proprium: alioquin breviarium non erit breviarium. Notandum quoque in caeteris evangelistis, quod in his quaedam capitula et canones ante initium breviarii posita reperiuntur, ut in exordiis Evangeliorum Marci, Lucae et Joannis, post quaedam capitula vel canones, initia breviariorum exordiuntur. Illud quoque sciendum est quod cum canones et capitula, aliquando in principio, aliquando in medio, nonnunquam etiam prope finem cujuslibet sensus adnotentur, breviaria nonnisi in primordialibus sensuum locis exordiuntur. Unde evenit ut ipsa breviaria saepe in principio, aliquando in medio, nonnunquam etiam prope finem capitulorum, sed tamen in principio sensuum, exordia sumant.



[EXPOSITIO IN MATTHAEUM.]




[Col. 0273]
ARGUMENTUM IN MATTHAEUM [a 1Kb] .
(Mai., ibid.)
[Col. 0273A]

Matthaeus sicut in ordine primus ponitur, Evangelium in Judaea primus scripsit: cujus vocatio ad Deum ex publicanis actibus fuit. Duorum patrum in generatione Christi principia praesumens: unius, cujus prima circumcisio carnis; alterius, cujus secundum cor electio fuit: et ex utrisque patribus Christus; sicque quaternario denario numero triformiter posito, principium a credendi fide in electionis tempus porrigens, ex electione in transmigrationis diem dirigens; atque a transmigratione usque ad Christum definiens, decursam adventus Domini ostendit generationem: ut et numero satisfaceret et tempori; et sic quod esset ostendens, et Dei opus in [Col. 0273B] se monstrans, etiam in his quorum genus posuit, Christi operantis a principio testimonium non negaret. Quarum omnium rerum tempus, ordo, numerus, dispositio vel ratio, quod fidei necessarium est, Deus [Col. 0274A] Christus est, qui factus est ex muliere, factus sub lege, natus ex virgine, passus in carne, omnia in cruce fixit: ut triumphans ea in semetipso, resurgens in corpore, et Patris nomen Patri restituens in filiis; sine principio, sine fine, ostendens unum se cum Patre esse, quia unus est. In quo Evangelio utile est desiderantibus Deum sic prima, vel media, vel perfecta cognoscere, ut et vocationem apostoli, et opus Evangelii, et dilectionem Dei in carne nascentis, per universa legentes intelligant; atque in eo quo apprehensi sunt, et apprehendere expetunt, recognoscant. Nobis enim hoc in studio argumenti fuit, et fidem factae rei tradere, et operantis Dei intelligendam [Col. 0274B] diligenter esse dispositionem quaerentibus non tacere.Explicit argumentum.




[Col. 0273]
EJUSDEM SEDULII SCOTI IN ARGUMENTUM SECUNDUM MATTHAEUM EXPOSITIUNCULA.
(Mai., ibid.)
[Col. 0273C]

Inter argumentum et argumentationem hoc distat quod argumentum est sensus totius orationis, argumentatio vero est argumenti elocutio verbisque competentibus explicatio. In argumentis autem evangelicis hoc praecipue attendendum est quod in his et sermonis brevitas, et sensuum clandestina subtilitas scintillare cernitur; unde nostrum torpens ingenium ex inertiae somno suscitant, et ante introitum doctrinae evangelicae nos exercitatiores evigilantioresque reddunt, ne lippidulis fortasse oculis, pedibusque sensuum titubantibus, prata Dominica segniter incedamus, sed illustrata mentis acie florida Christi rura, coruscis praecedentibus lucernis, percurramus. Quid etenim sunt argumenta evangelica, nisi quaedam coelestium thesaurorum provenientes lampades [Col. 0273D] simul et aureae claves gazas reserantes Dominicas? Matthaeus ex Judaea, sicut in ordine primus ponitur, ita Evangelium in Judaea primus scripsit. Primo notandum quod in hujus argumenti exordio, VII circumstantiae elucent, quae sunt: persona, res vel factum, causa, tempus, locus, modus, materia. Persona dignoscitur, cum ipse evangelista proprio nomine Matthaeus nominatur: cujus personae gens et origo ostenditur, cum idem Matthaeus ex Judaea fuisse commemoratur. Nec parvae quoque laudis praeconium ipsi personae cumulatur: Matthaeus namque donatus interpretatur, in eo quod ei Dominus VII [Col. 0274C] praecipua dona largitus fuerit: primum donum, fidem; secundum, apostolatum; tertium, virtutes atque miracula; quartum, linguarum peritiam; quintum, Evangelium scribere; sextum ante caeteros evangelistas primum esse in ordine; septimum, martyrii gloria coronari. Notandum vero est quod cum ipse evangelista ex tribu Levi fuisse tradatur, hic ex Judaea fuisse refertur. Quod tripliciter intelligi poterit: aut enim ex utraque tribu et Juda et Levi ortus est; aut, licet prosapia non sit ipse Judaeus, tamen ex Judaea fuisse asseritur, eo quod forte parentes ejus, quomodo et multi ex Levi tribu, ibidem habitaverunt. Aut si neque hoc est neque illud, ex Judaea Judaeus ob hoc nominatur, eo quod omnes Israelitae generaliter Judaei appellantur.
[Col. 0274D]

Sequitur factum, hoc est Evangelium ab eodem Matthaeo conscriptum. Locus facti describitur, cum illud Evangelium in Judaea fuisse scriptum declaratur. Tempus Evangelli conscribendi ostenditur, cum is Matthaeus primus ante alios evangelistas suum Evangelium scripsisse perhibetur. Causa ipsius facti manifestatur, cum subjungitur: cujus vocatio ad Deum ex publicanis actibus fuit. Idcirco enim tam magnificum divinumque opus scripserat, quia ex publicanis operibus in apostolatum a Domino electus erat. Itaque a perversis actibus segregatus, [Col. 0275A] ad actum evangelicum a Domino fuit vocatus. In quo et modus seu qualitas ejusdem facti latenter insinuatur: quomodo enim vel qualiter, nisi ordinate vel veraciter, nisique sapienter suum Evangelium conscripserit, qui a vero Deo, in quo sunt omnes thesauri sapientiae et scientiae absconditi, vocatus atque electus fuit? Porro principalis materia conscribendi Evangelii ostenditur, cum subinfertur: duorum patrum in generatione Christi principia praesumens. Non enim ab alia materia, nisi a Salvatoris genealogia, exordium Evangelii sumendum esse censuit: ut dum Christum filium et duorum id est, David et Abraham, originaliter ostenderet, ipsum esse intimaret qui utrisque patribus quondam promissus fuerat. Abrahae quidem, ut: In semine [Col. 0275B] tuo benedicentur omnes tribus terrae. David vero: De fructu ventris tui ponam super sedem tuam. Ac ne quis dubitaret quanti meriti sint illi duo patres, quorum principia Matthaeus in genealogia Christi praesumpsit, continuo exponit cum subdit: unius, cujus prima circumcisio in carne; alterius, cujus secundum cor electio fuit. Ex praecedentibus, id est ab eo quod est principia, per syllemsim, principium assumendum est, atque participium, quod est praesumens, repetendum est, ut sit sensus: unius, cujus prima circumcisio in carne, principium praesumens, alterius, cujus secundum cor electio fuit, principium praesumens.

Ob quam vero causam Matthaeus Abraham et David [Col. 0275C] in genealogia Salvatoris principaliter poneret, ostendit subdens et ex utrisque patribus Christus. Siquidem Christus ex utroque patre, id est Abraham et David, secundum carnem exortus est. Oportebat enim ut Salvator noster, qui spiritualis circumcisionis auctor existit, cujus fidei dono nos ab omnibus peccatis circumcidimus, ex Abraham, cujus prima circumcisio per fidem in carne fuit, secundum carnem originem duceret. Et quomodo Deus de Deo natus est secundum divinitatem, ita et rex filiusque Dei ex David rege, cujus secundum cor electio fuit, nasceretur secundum carnem. Quot autem generationibus genealogia Christi in multis patribus contexitur, protinus enumerat subdens: sicque quaternario denario [Col. 0275D] numero triformiter posito; et reliqua usque: generationem. Facile est quod proloquitur. Nam sic, id est tantum duobus patribus Abraham et David in fronte genealogiae antepositis, ter XIV, id est XLII, generationes in Dominica genealogia continentur. Atque in ipsa serie triplex ordo dignoscitur. Primus XIV generationes ab Abraham usque ad David. Secundus XIV generationes a David usque ad transmigrationem Babylonis. Postremus a transmigratione Babylonis usque ad Christum. Sed hunc numerum ac temporis ordinem non sine certi mysterii ratione Matthaeus in Christi genealogia digessit, unde subditur, ut et numero satisfaceret, et tempori. Numero satisfecit, dum ter XIV [Col. 0276A] generationes in ipsa genealogia posuit; quo numero et decalogus legis et evangelica doctrina exprimitur. Tempori quoque satisfecit, dum Abraham patriarcham in exordio Dominicae genealogiae posuit. Nam prima mundi aetas, quasi quaedam infantia, ab Adam usque Noe protenditur. Secunda aetas, quae est veluti ipsius mundi pueritia, a Noe usque ad Abraham computatur. Tertia aetas, quae est quasi florida mundi adolescentia, ab Abraham usque ad David regem extenditur, quae quidem aetas habilis ad generandum habetur. Ideoque ab Abraham, quasi ab exordio adolescentiae mundi, Matthaeus ipsas generationes in genealogia Christi congruenter enumerat, quia ipsa aetas ad generandam sobolem apta esse videtur.
[Col. 0276B]

Sequitur: et sic quod esset ostendens, et reliqua usque: non negaret. Ob hoc praecipue genealogiam Christi Matthaeus contexuit, ut non ore tacito negaret testimonium Christi. Nam testimonium perhibet de Christo, dum in ipsa genealogia ipsum filium David et Abrahae esse testatur, et praeterea conceptionem ejus de Spiritu sancto, et nativitatem ex Virgine, et caetera ejusdem miracula in suo Evangelio narrat. Qui Christus non solum in apostolis Novi Testamenti, suo adventu multa divina operatur, sed a principio, id est a credendi fide, hoc est ab Abrahae tempore, etiam in his patriarchis et prophetis et justis, quorum genus in Christi genealogia Matthaeus posuit, in signis et miraculis potentialiter operatus est. Sanctus itaque [Col. 0276C] evangelista testimonium perhibere de Christo non denegat; sed quod esset ostendens, id est, quod a Domino ex publicanis actibus vocatus sit atque in apostolatum electus, ostendit se apostolicum ministerium accepisse, cum testimonium perhibet de Salvatore. Et Dei opus vel Evangelium Christi in se demonstrat, dum ipsum Evangelium non solum Hebraicis litteris scripserit, sed etiam ut verus apostolus aliis praedicavit. Sequitur: quarum omnium rerum, et reliqua usque: Deus Christus est. Illud quod ait: necessarium est, per syllemsin ad omnia conjungendum est ut sit sensus, quarum omnium rerum tempus necessarium est. Ordo quoque et numerus necessarius est. Dispositio vel ratio necessaria est. Quod autem fidei necessarium [Col. 0276D] est, Deus Christus est Omnes itaque res dicit, cuncta quae superius in hoc argumento dixerat, hoc est, quod Matthaeus ex Judaea primus in Judaea evangelium scripserit, quod a publicanis actibus ad Deum vocatus sit, quod duo principia, id est Abraham et David in generatione Christi praesumpserit, et reliqua consimilia. Quarum omnium rerum tempus necessarium est, id est ad dignoscendum quo tempore haec gesta sunt. Ut, verbi gratia, a tempore Abraham series genealogiae Salvatoris exordium sumit, caeteraque consimilia.

Ordo quoque et numerus in supra dictis evidenter cognoscuntur. Ordo, quod Matthaeus in ordine primus ante alios evangelistas ponitur. Item quod [Col. 0277A] ipse prius publicanus, dehinc vocatus atque electus sit apostolus: nec non et ordo in genealogia Salvatoris cernitur, cum ab Abraham usque ad David atque a David in transmigrationis tempus, dehinc usque ad Christum, ordinata genealogiae series percurrit. Numerus in ter replicatur, id est in XLII generationibus elucescit. Dispositio, quae significantius ratio nominatur, abdita et occulta causa ipsius temporis vel ordinis seu numeri intelligitur. Nam cum subtiliter discutitur cur a tempore Abraham usque ad David, dehinc a David ad transmigrationem, atque a transmigratione usque ad Christum, tempus et ordo ac numerus XLII generationum, in genealogia Salvatoris causa mysterii disponitur, hoc solum dispositio vel ratio nominatur. [Col. 0277B] Quae prorsus omnia supradicta omnibus veritatis amatoribus ad cognoscendum dicit esse necessaria. Quod autem fidei necessarium est, Deus Christus est, ac si dicat: Si omnia supradicta de Christo cognoscimus, necessarium est ut ea per fidem firmiter credamus. Quod est autem quod credere debeamus? Illud profecto quod Deus Christus est, id est, quod unigenitus Filius, qui verus et aeternus Deus est secundum divinitatem, idem quoque Christus, id est, unctus sit oleo laetitiae prae participibus suis secundum susceptam humanitatem. Nam hoc totum negotium in genealogia Christi Matthaeus ostendit. Quomodo autem qui verus Deus est secundum divinitatem, Christus homo sit secundum carnem, continuo explanat subdens: qui factus [Col. 0277C] est ex muliere, et reliqua usque: in cruce fixit. Nam qui omnium factor est secundum divinitatem, ipse homo factus est secundum nostrae fragilitatis participationem. Sed caeteri homines ex utroque sexu fiunt; ipse vero, qui supra homines verus Deus est, non ex virili semine, sed de superna Spiritus Dei gratia conceptus ex muliere verus homo est factus. Et qui suae divinitatis excellentia, summa lex supra legem est, sub lege Mosaica factus est. Ideoque quasi legi subditus octavo die circumcisus est. Et quia ex muliere eum dicit esse factum, ne ulla nuptialis copula in hoc cogitetur, ipsum ex virgine Maria natum esse consequenter asserit. Qui dum secundum divinitatem impassibilis et immortalis existat, tamen ut nos ab aeternae [Col. 0277D] mortis passione et cruciatu eriperet, passus in carne, spontaneam pro nobis mortem susceperat, omnia nostra et originalia et propria peccata in cruce figens.

Sed audisti passum in carne, audi quoque victoriam triumphantis gloriamque ab inferis resurgentis. Nam sequitur: ut triumphans ea in semetipso, et reliqua usque in filiis. Omnia, inquit, in cruce fixit, ut triumpharet ea, scilicet peccata peccatorumque tormenta, ipsaque daemonia vincens. Tunc enim triumphator factus est, cum post passionem suam et mortem ad inferos descendens, ipsum qui habebat mortis imperium sua morte detraxit, atque captivam captivitatem ad superos secum [Col. 0278A] eduxit. Hoc autem fecit, non in aliorum coelestium vel terrestrium confidens fortitudine, sed in semetipso. Quo triumpho peracto, gloria resurrectionis est ejus subsecuta. Unde ipse resurgens in corpore cunctis credentibus ad vitam aeternam praedestinatis, spem gloriae resurrectionis sua prima resurrectione praemonstravit. Sicque nomen summi patris in patribus, id est, Ecclesiae pastoribus et doctoribus, sibi Filio quasi capiti Ecclesiae, ad sui nominis gloriam suamque ad imaginem restituens. Ut quomodo coelestis Pater natura sit Pater, sic ejusdem Patris dono, pastores Ecclesiae, per Filii resurgentis gratiam, spirituales Patres nominentur. Quomodo autem nomen Patris summi, catholicae Ecclesiae Patribus qui dono superni genitoris patres [Col. 0278B] nominantur, per Filium donatum est, sic et nomen Filii, in multis Ecclesiae filiis, per eumdem unigenitum Filium Patri restitutum est. Nam per Redemptoris passionem mortemque ac resurrectionem, utrumque donum Ecclesiae collatum est, ut in Patris et Filii gratiam, multi tam patres quam filii in Ecclesia spirituales superni muneris largitione fiant. Sequitur: sine principio, sine fine, ostendens unum se cum Patre esse quia unus est. Brevis superiorum conclusio esse videtur, ac si aperte dicat: Cum Christus ex Virgine sit natus, passus in carne, omniaque delicta in cruce fixit, atque ea triumphans in semetipso propria in carne gloriose resurrexit, sicque spirituales patres et filios in Ecclesia restituit, hisque omnibus a nullo angelorum [Col. 0278C] hominumque sed sola suae divinitatis potentia gestis, evidentissime ostendit unum Deum se cum Patre esse. Non quomodo carnales filii temporali spatio suis patribus sunt aetate minores; sed sine principio, sine fine, secundum aeternam divinitatis substantiam, unus ipse Deus est cum Patre. Quare? Quia unus est. Siquidem unicus est secundum naturam Patris filius. Nam caeteri filii non natura, sed adoptione et gratia, filii Dei nominantur. Hic vero unus est natura Filius.

Itaque decursa secundum Matthaeum Evangelii periocha, sequitur totius argumenti anacephaleosis, id est recapitulatio, qua conscripti Evangelii utilitas ostenditur In quo Evangelio utile est, et reliqua usque: recognoscant. In ipso Evangelio, [Col. 0278D] in doctrina scilicet evangelica, tria quaedam utilia esse ad cognoscendum asserit. Id est vel prima, vel media, vel perfecta: et quae sunt illa prima, media et perfecta, protinus exponit dicens: ut et vocationem apostoli et opus Evangelii, et reliqua. Primo namque Matthaeus ex publicanis actibus a Domino vocatus est ut esset apostolus. Secundo Christi Evangelium ab eodem est conscriptum, in quo prorsus opere donum perfectae dilectionis Dei in carne nascentis erga humanum genus, per universa dicta et facta Dominica, quilibet studiose legentes intelligere possunt. Sicque in eodem Evangelio ipsum charitatis donum in quo a Deo apprehensi sunt atque electi, ipsique toto mentis ardore [Col. 0279A] Deum fontem dilectionis apprehendere expetunt, legendo et perscrutando recognoscant. Licet et aliter prima et media et perfecta intelligi possunt, id est quaeque in doctrina evangelica, utilia, utiliora atque utilissima. Ut, verbi gratia, conjugium, viduitas, virginitas, quae per tricesimum et sexagesimum atque centesimum fructum allegorice designantur. Aliter prima sunt ea quae in Evangelio a conceptione Domini [Cod., ac receptione Deum] usque ad ejus baptismum narrantur. Media, quae a baptismo usque ad imminens passionis tempus in eodem Evangelio continentur. Perfecta, quae in ultimis Evangelii partibus de ejus passione morteque ac resurrectione conscribuntur. Sequitur: nobis enim hoc in studio argumenti fuit, et reliqua usque: [Col. 0279B] non tacere. Quia argumentum est oratio, rei dubiae faciens fidem, ob duas causas hoc argumentum [Col. 0280A] composuimus. Prima causa est ut nos factae, id est, cujuslibet gestae rei, et in Evangelio per Matthaeum narratae, fidem, hoc est, simplicem veritatem rerum gestarum, brevi sermone a genealogia Salvatoris usque ad ejusdem triumphum resurrectionis, summatim hoc argumento monstraremus. Secunda causa est ut illud non taceremus, sed potius lectores hoc argumento admoneremus, quod in omnibus quae in Evangelio de dictis et factis Dominicis narrantur, operantis Dei mirabilis dispositio a piis quibusdam Deumque desiderantibus diligenter intelligenda sit. Nam in argumentis utrumque necessarium est ut et fides rei dubiae efficiatur, et certa rerum intelligentia monstretur, quia fidei rerum gestarum intelligentia necessaria est: non enim sufficit credere, [Col. 0280B] nisi etiam intelligatur quod creditur.

Explicit in argumentum secundum Matthaeum.



[EXPOSITIO IN MARCUM.]




[Col. 0279]
ARGUMENTUM IN MARCUM.
(Mai., ibid.)

Marcus evangelista, Dei et Petri in baptismate filius atque in divino sermone discipulus, sacerdotium in Israel agens, secundum carnem Levita, conversus ad fidem Christi Evangelium in Italia scripsit, ostendens in eo quid et generi suo deberet et Christo. Nam initium principii in voce propheticae exclamationis instituens, ordinem Leviticae electionis ostendit, ut praedicans Joannem praedestinatum filium Zachariae, in voce angeli annuntiantis emissum, non solum Verbum caro factum, sed et corpus [Col. 0279C] Domini in omnia per verbum divinae vocis animatum initio evangelicae praedicationis ostenderet: ut qui haec legens sciret, cui initium carnis in Deo et Jesu advenientis habitaculum caro deberet agnoscere, atque in se verbum vocis, quod in consonantibus perdiderat, inveniret. Denique et perfecti Evangelii opus intrans, et a baptismo Domini praedicare Deum inchoans, non laboravit, nativitatem carnis, quam in prioribus viderat, dicere; sed totus in primis expositionem deserti, jejunium numeri, tentationem diaboli, congregationem bestiarum, et ministerium protulit angelorum: ut instituens nos ad intelligendum, ac singula in brevi compingens, nec auctoritatem factae rei demeret, et perficiendo operi plenitudinem non negaret. Denique amputasse sibi post fidem pollicem dicitur, ut sacerdotio reprobus haberetur. Sed tantum consentiens fidei praedestinata potuit electio, ut nec sic in opere verbi perderet quod prius meruerat [Col. 0280C] in genere. Nam Alexandriae episcopus fuit, cujus per singula opus scire, Evangelii in se dicta disponere, et disciplinam in se legis agnoscere, et divinam in carne Domini intelligere naturam, quae in nos primum requiri, dehinc inquisita volumus agnosci, habentes mercedem exhortationis: quoniam qui plantat, et qui rigat, unum sunt; qui autem incrementum praestat, Deus est.

Explicit argumentum.




[Col. 0279]
EJUSDEM SEDULII SCOTI INCIPIT EXPLANATIUNCULA IN ARGUMENTUM SECUNDUM MARCUM.
[Col. 0279D]

Hoc argumentum genus officiumque et electionem Marci evangelistae prima sui parte declarat, secunda intentionem ejusdem evangelistae in scribendo Christi Evangelio ostendit, tertia ipsius Marci episcopatus dignitatem cum laudis praeconio describit. Postremo qualiter per singula ipsum opus evangelicum intelligere debeamus admonet. Itaque nomen et officium ipsius personae in argumenti fronte ponitur, cum Marcus evangelista ipse designatur. Marcus evangelista: Marcus Hebraeo sermone excelsus dicitur; evangelista Graece bona nuntians [Col. 0280D] interpretatur. Dei et Petri in baptismate filius atque in divino sermone discipulus. Ob hoc excelsus merito et evangelista fieri promeruit, quia divina praestante gratia prius baptismate in Christo renatus, in divina sapientia instructus est. Sic autem distinguendum est, ut primo pronuntietur Marcus evangelista, ac deinde subinferatur: Dei et Petri in baptismate filius. Marcus filius Dei est in baptismate, quia baptismatis fonte in Deo renatus, per adoptionis gratiam Filius Dei efficitur. Filius Petri in baptismate esse dicitur, quia ab ipso baptizatus [Col. 0281A] et instructus, recte spiritualis ejus filius nominatur. De qua re Apostolus: Filioli mei, quos iterum parturio donec formetur Christus in vobis. Sacerdotium in Israel agens secundum carnem Levita. Pristinum sacerdotale officium et nobilitas carnalis prosapiae ejusdem Marci ostenditur, ut non immerito ad apicem spiritualis et excellentioris sacerdotii postmodum transcenderet, qui prius carnale sacerdotium juste ac legitime in Israel agebat, cum ex Levi sacerdotali tribu ortus est. Sed quando et ubi Evangelium scripserit, demonstratur cum subditur: conversus ad fidem Christi Evangelium in Italia scripsit. Tunc, inquit, Evangelium scripsit, postquam ad fidem Christi conversus est. Nam antequam fidem Christi perciperet, digna de Christo [Col. 0281B] scribere non poterat. Locus conscribendi Evangelii Italia esse monstratur, in qua ipsum opus scriptum fuisse traditur: non quod Italico vel Romano, sed Graeco sermone, conscriptum sit.

Cur autem Marcus Evangelium scripserit, demonstratur cum subjungitur: Ostendens in eo opere quid generi suo deberet et Christo. Nam cum ipse Levita erat, ex qua tribu multi prophetae orti fuerant, suum Evangelium a voce prophetica rite inchoavit: et tanquam Levitam, de Joanne Baptista similiter Levita et Altissimi propheta, ipsum oportebat prophetica voce testimonium perhibere. Quin etiam cum Christus non solum ex tribu Juda, sed ex tribu quoque Levi carnis originem duxit, ipsi Domino Leviticus evangelista debitor erat ut ejus Evangelium [Col. 0281C] conscriberet. Unde subditur: nam initium principii in voce propheticae exclamationis instituens, ordinem Leviticae electionis ostendit. Claret namque quod beatus Marcus debitum Levitarum ministerium in opere evangelico demonstravit, dum non alibi exordium sui Evangelii quam in propheticis eloquiis instruere procuravit, et quasi bonus opifex et architectus super prophetarum fundamentum opus evangelicum construere coepit: non quod prophetae ex aliis tribubus orti non essent, sed quia praecipue Leviticae tribui secundum electionem Domini propheticum ministerium fuerat concessum. Non ergo quasi per rapinam indebitum sibi ministerium Marcus usurpavit, sed juxta electionem suae prosapiae Evangelium scribere inchoavit.
[Col. 0281D]

Quod vero ait initium principii, difficile est ad intelligendum. Nam hujus argumenti repertor, usitatius dicere poterat: initium Evangelii, vel principium Evangelii: sed magis abstruse quam usitate eloqui voluit. Sciendum est itaque hanc distantiam esse inter principium et initium, quod principium plures in se sententias comprehendit, initium autem pars est principii, id est quaelibet sententiola principalis intra ipsum principium conclusa. Ergo principium Evangelii secundum Marcum totum illud intelligamus quod in quatuor principalibus capitulis de Joanne Baptista refertur. Initium vero inchoamentum esse ipsius principii, id est propheticum illud vaticinium quod de ipso Joanne praecursore [Col. 0282A] Domini quondam fuerat praedictum; hoc est quod sit angelus ante faciem Domini praemissus, et vox verbum Patris praecurrens. Cur autem in voce propheticae exclamationis, initium ipsius principii Marcus inchoaret, causa ostenditur cum subditur: ut praedicans praedestinatum Joannem filium Zachariae, et reliqua usque: ostenderet. Dum beatus Marcus Joannem praecursorem Domini praedicat, quod angelus sit ante faciem, id est, manifestam apparitionem incarnationis Christi, praemissus, et quod vox sit verbum Patris, conceptione, nativitate, doctrina, baptismate, praecurrens, ibi procul dubio non solum Verbum, id est unicum Dei Filium, carnem sumpsisse ostendit, sed et veram animam inseparabiliter habuisse declarat. Non enim juxta haereticam [Col. 0282B] pravitatem, Christi divinitas solam sine anima carnem, sed totum hominem secundum corpus et animam assumpsit. In eo autem quod ait corpus Domini in omnia per verbum divinae vocis animatum, non aliud ibi verbum quam divinam vocem intelligere oportet, ut sit sensus, per verbum divinae vocis, per ipsum verbum, quod nihil aliud est quam divina vox. Verbum namque Patris id ipsum est et vox. Patris, per quod verbum quomodo omnia facta sunt, sic anima Christi creata est. Ob hoc namque dicitur: corpus Domini in omnia per verbum divinae vocis animatum. Audito itaque verbi vel vocis nomine, non nobis carnalis consuetudo obstrepat, ut tale verbum vel vocem Patris cogitemus, qualia verba sonantia et transitoria proferimus. Sed hoc melius [Col. 0282C] in sequentibus advertemus.

Nam subditur. Ut qui haec legens sciret cui, et reliqua usque: inveniret. Ordo verborum est: Ut qui haec legens sciret qui deberet scire et praedicare agnoscere initium carnis in Domino, et caro, id est habitaculum Jesu advenientis; atque id se verbum vocis inveniret, quod in consonantibus scilicet aliis evangelistis perdiderat. Aptum, inquit, erat ut Marcus Levita de Domino Salvatore, qui ex Levi ortus est, scriberet, ut quisquis haec legeret principatum, ordinem et quoddam privilegium Leviticae electionis pernosceret. Nam quae congruentius quam Levitae caro, id est carnalis prosapia et origo, debuit agnoscere initium sumendae carnis in Domino vel in unitate personae Domini? Quae Salvatoris caro, [Col. 0282D] quid aliud dicenda est quam Jesu in hunc mundum advenientis habitaculum, qui habitu carnis inventus est ut homo? Illis enim evangelistis qui ex Levi orti sunt, ut Matthaeus et Marcus, dignius quam caeteris, mysterium incarnationis Domini, ex Levi quoque oriundi, scribere congruebat. Aptum quoque erat ut eadem Levitica caro, vel Marcus qui carnalem originem ex tribu Levi traxerat, in se, id est in suo animo et intellectu, verbum vocis inveniret. Ubi nobis est advertendum quod quamvis Joannes Baptista vox, et Christus verbum nominetur, non tamen Christus vocis vel Joannis, sed potius Patris Verbum est vel Filius. Possumus tamen Jesum ipsum verbum vocis, Jesum incongrue dicere verbum [Col. 0283A] Joannis, qui vox nominatur, quia Verbum vel Christum praeeundo praedicabat. Nam verbum vocis, verbum vel sermonem, quem vox loquitur, dicere possumus. Non quod Joannes illud verbum genuerit, sed quod tanquam vox, ipsum Verbum, vel Christum, prophetando antecesserit. Quis enim dubitet quod vox nostra prius sonat, ut postmodum verbum audiri possit?

Illud autem quod ait: quod in consonantibus perdiderat, quasi inextricabilis nodus esse videtur. Nam si hujus argumenti effector sic diceret, quod consonantibus prodiderat, ut esset sensus, quod Marcus hoc verbum vocis, vel sermonem Joannis, etiam aliis evangelistis simul cum Marco consonantibus, manifestaverat, facilis intelligentia [Col. 0283B] esset. Sed cum non prodiderat sed perdiderat, in exemplaribus scriptum habetur, perquirendum est quomodo Marcus hoc verbum vocis in consonantibus aliis evangelistis perdiderit. An forte in ipsis hoc verbum vocis non invenerat, ut hoc sit perdere quod est non invenire? Constat namque quod mysterium incarnationis Christi Marcus Petri apostoli discipulus, tam ex prophetica quam ex apostolica doctrina perceperat. Tamen verbum divinae vocis, vel Christum, secundum deitatem Verbum esse Patris, in consonantibus evangelistis, vel Matthaeo et Luca, qui secundum quosdam, ut ecclesiastica dicit historia, ante Marcum primo sua conscripsere Evangelia, monstratum non invenerat, siquidem hoc verbi mysterium aliquando monstrandum soli Joanni [Col. 0283C] tanquam altius volanti aquilae fuerat reservandum. Et cum Marcus vocem clamantis, hoc est Joannem, vocem fuisse dictum, etiam aliis evangelistis consonantibus, invenerat, Christum quoque verbum vocis, licet non in aliorum scriptis, tamen in se, id est in sua mente, procul dubio invenit. Quamvis itaque Marcus in consonantibus evangelistis, vel Matthaeo et Luca, ipsum Joannem nomine vocis nuncupatum esse invenerat, tamen verbum vocis, vel unicum Dei Filium, nomine Verbi designatum, in consonantibus evangelistis non legerat, dum neque adhuc beatus Joannes arcanum ipsius Verbi mysterium scriptis monstraverat; quod tamen Verbum in se, id est, in suo intellectu, divina revelante gratia, Marcus procul [Col. 0283D] dubio invenerat. Neque enim sanctum evangelistam, qui templum Dei electum erat, mysterium verbi divinae vocis latebat, quamvis aliorum evangelistarum scriptis hoc verbum non didicerat.

Sequitur: Denique et perfecti Evangelii opus intrans, et reliqua usque: protulit angelorum. Perfectum Evangelium dicitur quod per triennium et semis post perceptum ab Joanne baptismum usque ad tempus suae passionis et resurrectionis ab ipso Domino fuerat praedicatum. Ideoque per hominis formam Marcus designatur, cum ea praecipue quae homo Christus in carne gesserat, breviter enarravit, omisso scilicet Verbi, quod est Christus, mysterio, atque carnis genealogia quam in prioribus evangelistis, id est, Matthaeo et Luca, pleniter descriptam [Col. 0284A] esse agnoverat. Totus itaque dicitur vel plenus vel perfectus, quia plena et perfecta de Domino retulit. In primis dicitur, vel in principalibus Evangelii sui locis: non enim per omnia in mediis neque in ultimis locis, totus tota protulit, cum multa in quibusdam tota praetermisit, sed in primis totus haec tota breviter narravit; expositionem videlicet deserti, jejunium numeri, tentationem diaboli, congregationem bestiarum, et ministerium angelorum. Ubi notandum quare jejunium numeri, et non potius numerum jejunii dixerit, nisi quia eminentior est numerus quam jejunium. Non enim numerus propter jejunium, sed propter sacratum numerum, jejunium illud tot dierum et noctium fuerat transactum. Nam quadragenarius numerus magnum in se mysterium [Col. 0284B] continet, et ab hoc illud jejunium proprii juris est ipsius quadragenarii numeri. Cur autem totus haec tota protulerit? Ut instituens, inquit, nos ad intelligendum, et reliqua usque: non negaret. Aptum namque erat ut singula Dominica gesta quasi in brevi pugillo sive tabella astringeret, quia sicut nihil est fastidiosius prolixitate, ita nihil est gratius lucida brevitate. Ut nec sic auctoritatem factae rei demeret. Auctoritatem nominat auctorale magisterium, quo ex ore Petri apostoli de dictis et factis Dominicis Marcus fuerat instructus. Ergo sicut ex magisterio Petri apostoli ipsam factam rem, id est, gestam Dominicam historiam didicit, sic decurtans, prout Spiritus sanctus ejus intellectum gubernabat, eamdem historiam litteris tradidit, et tamen de ipsis [Col. 0284C] quae scripserat, tacendo et celando nihil dempserat. Sicque suo operi evangelico perficiendo plenitudinem non negavit, dum plenum opus ex omnibus quae scribere coeperat, licet brevi sermone, perfecit.

Marcum itaque ad opus evangelicum divina praedestinatione fuisse electum, et quod nulla occasione praedestinatio Domini possit impediri, attendamus in eo quod sequitur. Denique amputasse sibi post fidem pollicem dicitur, et reliqua usque: episcopus fuit. Mos fuerat Hebraici populi ut nullus inhonestam habens in corpore maculam, ad sacerdotium perveniret. Quo mystice insinuatum est ut nemo peccatorum maculis contaminatus sacerdotio dignus sit. Quod Marcus secundum litteram attendens, propter humilitatem amputavit sibi pollicem, [Col. 0284D] ne fastigium melioris sacerdotii quasi jam reprobus ascenderet. Sed in eo ipso quo se indignum sacerdotio aestimavit, magis factus est dignus. Nam secundum divinam praedestinationem non utcunque sacerdos vel doctor, sed etiam praeclarissimae urbis Alexandriae episcopus exstitit, ut qui Graeco sermone Evangelium scripserat, Graecis ibidem habitantibus et cunctis Africae gentibus, quasi terrae inaquosae, divini dogmatis fluenta ministraret.

His expositis, brevis argumenti conclusio subditur: cujus per singula opus scire, et reliqua usque: volumus agnosci. His sententiolis omnibus verbum quod est volumus per zeugma subnectendum est. Ut sit sensus, cujus per singula opus scire volumus, [Col. 0285A] et Evangelii in se dicta disponere volumus, et divinam in carne Dei intelligere naturam volumus, quae nos primum requiri volumus, dehinc inquisita agnosci volumus. Quod vero ait, disciplinam legis nos in Marco agnoscere, tam propheticas sententias quam testimonia ex divina lege sumpta, ubicunque in Evangelio Marci introducuntur, non incongrue accipimus. Saepe namque nomine legis et Mosaica lex, et prophetia, et psalmus, designantur. Itaque hujus argumenti repertor pro suo labore se mercedem accepturum sperat, ita subjungens: habentes mercedem exhortationis: qui plantat et qui rigat, unum sunt, qui autem incrementum [Col. 0286A] praestat, Deus est. Hunc sensum Apostolus ita scribit: Ego plantavi, Apollo rigavit, Deus autem incrementum dedit. Apostolus plantat, dum in vinea Dominica, vel in Christi Ecclesia, fidem radicando laborat: Apollo vero, tam baptismate quam subsequenti exhortationis doctrina, eosdem irrigat: Deus tamen incrementum fidei suis fidelibus tribuit. Ergo et qui plantat et qui rigat, unum sunt, quia id ipsum credunt, id ipsum desiderant: si quidem inquirendo, inveniendo, exhortando, docendo, veritatem apprehendere desiderabiliter exoptant. Ex quibus et unus fuit hujus argumenti repertor.

Finit in argumentum secundum Marcum.



[EXPOSITIO IN LUCAM.]




[Col. 0285]
ARGUMENTUM IN LUCAM.
(Mai., ibid.)
[Col. 0285B]

Lucas natione Syrus, Antiochensis, arte medicus, discipulus apostolorum, postea vero Paulum secutus usque ad passionem ejus, serviens Domino sine crimine (nam neque uxorem unquam habuit, neque filios), septuaginta et quatuor annorum obiit in Bithynia plenus Spiritu sancto. Qui, cum jam scripta essent Evangelia; per Matthaeum quidem in Judaea, per Marcum autem in Italia, sancto instigante Spiritu, in Achaiae partibus hoc scripsit Evangelium: significans etiam ipse in principio ante alia esse descripta. Cui, extra ea quae ordo evangelicae dispositionis exposcit, ea maxime necessitas laboris fuit, ut primum Graecis fidelibus omni prophetatione venturi in carnem Dei Christi manifestata humanitate, ne Judaicis fabulis attenti in solo legis [Col. 0285C] desiderio tenerentur, ne vel haereticis fabulis et stultis sollicitationibus seducti exciderent a veritate, elaboraret: dehinc ut in principio Evangelii, Joannis nativitate praesumpta, cui Evangelium scriberet, et in quo electus scriberet, indicaret: contestans in se completa esse quae essent ab aliis inchoata. Cui ideo post baptismum Filii Dei, a perfectione generationis [Col. 0286B] in Christo impletae, repetendae a principio nativitatis humanae potestas permissa est: ut requirentibus demonstraret in quo apprehendens erat, per Nathan Filium introitu recurrentis in Deum generationis admisso, indisparabilis Dei: ut praedicans in hominibus Christum suum, perfecti opus hominis redire in se per filium faceret, qui per David patrem venientibus iter praebebat in Christo. Cui Lucae non immerito etiam scribendorum apostolicorum Actuum potestas in mysterio datur: ut Deo in Deum pleno, et filio perditionis exstincto, oratione ab apostolis facta, sorte Domini electionis numerus compleretur; sicque Paulus consummationem apostolicis Actibus daret, quem diu contra stimulum recalcitrantem Dominus elegisset. Quod legentibus ac [Col. 0286C] requirentibus Deum etsi per singula expediri a nobis utile fuerat, sciens tamen quo operantem agricolam oporteat de fructibus suis edere, vitavimus publicam curiositatem, ne non tam volentibus Deum videremur, quam fastidientibus prodesse.

Explicit argumentum.




[Col. 0285]
EJUSDEM SEDULII SCOTI EXPOSITIUNCULA IN ARGUMENTUM SECUNDUM LUCAM.
(Mai., ibid.)
[Col. 0285D]

In hujus argumenti exordio, evangelistae nomen, genus, patria, et ars humana, coelestisque disciplina, breviter ostenditur cum dictum est: Lucas Syrus, Antiochensis, arte medicus, discipulus apostolorum, postea Paulum secutus usque ad passionem ejus, serviens Domino sine crimine. Haec omnia magnam evangelistae laudem ostendunt. Unde et Lucas elevans vel consurgens interpretatur, quia divina praestante gratia, de vitiis ad virtutum culmina consurgens, ac veritatis lucem elevatis mentis oculis videns, ex corporali medico, in spiritualis medici [Col. 0286D] eminentiam transcenderat. Unde et Syrus nominatus, quod interpretatur sublimis, scilicet fidei meritis sublimatus. Hic ex paupertatis silentio, quod Antiochia sonat, ad evangelicas delicias translatus est, ut quod prius propter inopiam scientiae longo silentio propalare non poterat, postmodum coelesti doctrina opulentus effectus, thesauros evangelicae doctrinae largiter dispensaret. Hic primitus apostolorum discipulus, postea Paulum magistrum gentium, quasi gentilis, et virgo virginem secutus fuerat, non tantum ad Evangelii praedicationem, sed [Col. 0287A] etiam, quod est laude praeclarius, usque ad ipsius Pauli sub Nerone principe confessionem. Quod dicitur serviens Domino sine crimine, significat quod virgo intactus, sine fornicationis vitio, castam duxerit vitam. Hinc apte sequitur: nam neque uxorem unquam habens neque filios, septuaginta et quatuor annorum obiit in Bithynia plenus Spiritu sancto. Valde consequens esse videtur, ut si uxorem non habuit, filios quoque non haberet. Quod certus annorum ejus numerus describitur, non vacat a mysterio. Nam denarius numerus propter decalogum perfectionem designat. Septenarius numerus septiformem Spiritus sancti gratiam exprimit. Itaque quia Lucas legis decalogum, praestante Spiritus sancti gratia, impleverat, [Col. 0287B] recte in ejus aetate hic numerus supputatur: unde et Spiritu sancto plenus esse refertur.

Quo vero tempore, vel quo loco, seu pro qua causa, suum scripserit Evangelium, mox declaratur cum subditur: qui cum jam scripta essent Evangelia, per Matthaeum quidem in Judaea, per Marcum autem in Italia, sancto instigante Spiritu, in Achaiae partibus hoc scripsit Evangelium, significans etiam ipse, in principio ante aliorum evangelistarum Evangelia alia esse descripta. Tempus et locus conscribendi Evangelii est, quia post Matthaeum et Marcum, in Achaia suum scripsit Evangelium. Causa conscribendi Evangelii est quod nonnisi instigante sancto Spiritu illud opus scripsisse [Col. 0287C] commendatur. Sed et aliam multiplicem fuisse causam ejusdem operis adhuc declarat, ita subdens: cui, extra ea quae ordo evangelicae dispositionis exposcit, et reliqua usque: elaboraret. Ordo vel ratio evangelicae dispositionis illud exposcebat ut non solum tres, id est Matthaeus, Marcus et Joannes, sed potius quatuor evangelistae, adjuncto scilicet Luca, Christi Evangelium conscriberent. Hoc namque apud Deum ante tempora saecularia fuerat praedestinatum, hoc postmodum per quatuor animalium formas praefiguratum fuit et ostensum. Sed praeter illa praedestinata, praefigurata et ostensa, quae ad ordinem evangelicae dispositionis pertinent, ea maxime necessaria et multiplex causa hujus evangelici laboris exstitit, quatenus Graecis fidelibus [Col. 0287D] venturi in carnem Dei Christi manifestata esset humanitas

Sed unde illa manifestaretur? Omni, inquit, prophetatione, id est, per omnem prophetationem illa fuerat manifestata. Nam, ut beatus Lucas in exordio sui Evangelii pleniter narrat, conceptio et nativitas Dominica, et ab archangelo praenuntiata, et ab omni sexu, tam viris quam feminis, et ab angelis hominibusque, demonstrata est. Sed in his omnibus ob hoc evangelista pro studio elaboravit, ne idem Graeci fideles nuper in Christo renati, Judaicis fabulis deciperentur. Constat enim quod usque adhuc reprobi Judaei Christum in carne venisse denegant, et alium Christum venturum esse confingunt: ideoque spreta Christi gratia nequaquam [Col. 0288A] Evangelium, sed sola legis constituta persuadent esse sectanda. Contra hos evangelista Christum jam natum fuisse ostendit, et hoc non sine idoneis testibus astruit, sed omni prophetatione indubitabiliter approbat, ut omne os reprobum obstruatur. Et cum nonnulli haeretici Christum in mundum venisse, non tamen veram carnem habuisse, sed aethereum corpus suum de coelestibus traxisse dogmatizabant, non minus hos quam illos idem vitulus spiritualibus cornibus convincit, dum Christum secundum carnem et conceptum et ex Maria virgine natum fuisse asserit. Ob hoc itaque cornutus evangelista laboravit, ne alii laborent. Bos spirituali stylo exarante laboravit, ne Graeci fideles a veritate discederent, Christumque, qui est veritas, relinquerent, et in [Col. 0288B] erroris flexibus laborarent.

Alia quoque pars causae ostenditur cum subditur: dehinc ut in principio Evangelii, et reliqua usque: inchoata. Non solum, inquit, propter Graecos fideles Lucas in opere evangelico laboravit, sed et alia causa ejusdem operis exstitit, hoc est, quod ipse Lucas a beato Theophilo postulatus erat, quatenus Christi Evangelium conscriberet, quod et Lucas in prooemio sui Evangelii indicat, id est Evangelium se Theophilo poscente edidisse, et quod in Spiritu sancto ad hoc ministerium electus fuerat, contestans in se completa esse Evangelia, quae ab aliis pseudoevangelistis erant non perfecta, sed prave inchoata. Sed in principio sui Evangelii non Christi genealogiam proposuit, quomodo Matthaeus in suo fecit [Col. 0288C] Evangelio, sed potius Joannis tanquam praecursoris Domini nativitate, quam in aliis descriptam esse non viderat, praesumpta, sic tandem apto temporis ordine conservato, Christi nativitatem aut genealogiam pleniter enarravit. Unde sequitur: cui ideo post baptismum Filii Dei, et reliqua usque: permissa est. Non caret ratione quod post Christi baptismum Lucas ejusdem Salvatoris genealogiam edisserit. Haec namque facultas repetendae nativitatis humanae, evangelistae a Domino concessa est, et quamvis a fine septuagesimae et septimae generationis in Christo impletae, ipsa series genealogiae per filios in patres ascendendo recurrit, non proprio tamen principio caret. Etenim a principio, id est Christo, qui est totius creationis principium, retrograda genealogia [Col. 0288D] incipit, ut quomodo ad patrem principium recurrit, sic a Christo principio exordium ipsa generationum series sumat.

Sequitur: ut requirentibus demonstraret, et reliqua usque: indisparabilis Dei. Studiosis et prudentibus evangelista intimare curavit in quo arcano mysterio non per Salomonem, quomodo Matthaeus, sed per Nathan filium David, introitum recurrentis in Deum generationis apprehenderat. Sed quomodo ipsa genealogia in Deum recurrit, protinus declaratur cum subditur: admisso; hoc est, cum admissione seu receptione in ipsam genealogiam indispertibilis Dei, id est summi Patris, qui est a Filio inseparabilis. Tanquam apertius diceret: Apte Deus [Col. 0289A] Pater in Christi genealogia admittitur, cum Adam filius in eadem genealogia pronuntiatur, quoniam ipse Pater a Filio inseparabilis est. Alii namque et loco et tempore a filiis suis sunt dispertibiles. Quia vero summus Pater semper in Filio, et Filius in Patre inseparabiliter manet, in eadem filii etiam secundum carnem genealogia pater admitti debuit. Perquirendum tamen est cur per Nathan filium David, introitus recurrentis in Deum generationis exordiri fertur, cum non ab ipso Nathan, sed potius a Christo series generationum recurrere incipit. Nisi forte introitum, non totius genealogiae initium, sed quolibet in loco in quemlibet patrem, generationis ingressum intelligere debemus. Sequitur: ut praedicans in hominibus Christum suum, et reliqua usque: in Christo. [Col. 0289B] Pater inter homines Christum suum praedicat, non solum cum ad horam baptismatis vox paterna de nube intonuit dicens: Tu es Filius meus dilectus, in te mihi complacuit, sed et quotidie usque ad consummationem saeculi, unigenitum Filium toto orbe terrarum per ora doctorum evangelizat, quatenus opus perfecti hominis, id est, opus Dei, quod est perfectus homo ad imaginem sui conditoris recreatus, redire in se per Filium faciat, dum nemo venit ad Patrem, nisi per Filium, quomodo nemo venit ad Filium, nisi Pater traxerit eum. Ad hoc enim attinet illud quod protinus adjungitur: Qui per David patrem venientibus iter praebebat in Christo. Nam in eo quod Matthaeus per patres in filios seriem genealogiae Salvatoris enarrat, hoc specialiter insinuat, [Col. 0289C] cum per Patris notitiam pervenitur ad Filium. In eo vero quod Lucas per filios in patres recurrit, illud procul dubio indicat quia nemo ad Patrem nisi per Filium venit.

Sequitur: cui Lucae non immerito etiam scribendorum apostolicorum Actuum potestas in mysterio datur. Non sine arcani gratia mysterii, idem Lucas Actus conscripsit apostolicos, cui Deus illi tanquam apostolorum dilecto discipulo, qui nonnunquam gestis eorum intererat, hanc potestatem concesserat. Quod protinus mysterium panditur cum subinfertur: ut Deo in Deum pleno, et reliqua usque: Dominus elegisset. Nota historia est, sicut [Col. 0289D] in Actibus apostolorum refertur, quod oratione ab apostolis facta, cecidit sors super Matthiam, qui [Col. 0290A] locum Judae proditoris suppleverat. Unde duodenarius numerus, qui mysticus est, divina disponente Sapientia, fuit completus; ut non tantum undecim sed potius duodecim apostoli essent. Duodenarius quippe numerus magnum in se continet mysterium, quem tres quater, aut quatuor ter, consummant. Illudque nimirum insinuat quod sanctae Trinitatis fides per quatuor mundi plagas ore apostolico praedicari deberet, qui duodenarius numerus tunc in apostolis pleniter fuerat completus, Deo in Deum pleno, et filio proditionis exstincto, cum post triumphalem resurrectionis et ascensionis Dominicae gloriam Christus Deo plenus, discipulis claruit, quando iidem discipuli, viso Domino pleni erant laetitia, pleni Scripturarum scientia, pleni quoque musto spiritualis [Col. 0290B] gratiae; qua plenitudine miser Judas caruit, ut cum vitae auctorem morti tradidit, ipse vitam amitteret, ac pessimam sibi tanquam pessimus mortis occasionem inveniret. Sequitur: sicque Paulus consummationem apostolicis Actibus daret. Sic, id est ut Lucas apostolorum Actus scribendo, in Paulo ipsos Actus apostolicos consummaret, id est in quo ipso finem illorum faceret, quem diu contra stimulum recalcitrantem Dominus elegisset. Hoc ita potest intelligi quod fortasse Dominus Paulum in loco Judae statim elegisset, nisi quod diu contra stimulum Dei recalcitrabat. Sed haec cuncta diligentioribus exponenda relinquimus, ne in vulgum cuncta haec mysteria propalare videamur. Unde etiam hujus argumenti repertor subintulit: Quod legentibus ac requirentibus [Col. 0290C] Deum, et reliqua usque: prodesse. Haec, inquit, occulta mysteria utile quidem fuerat ut a nobis per singula exponerentur, quod tamen non egimus, scientes quod operantem agricolam, id est doctorem quemlibet, oporteat non tantum de alienis sed etiam de suis fructibus propriis edere, quatenus copiosum afferat fructum. Nulli namque dubium est quod cibi alienis dentibus commoliti nauseam generent. Quod ne fiat, nos vulgarem vitamus curiositatem, ne fastidiosis lectoribus plus alienae curiositatis vitio, quam proprio elaborata studio cupientibus, sed potius veritatis amatoribus et inquisitoribus aliquam utilitatem conferre videremur [a 1Kb]
[Col. 0290D]

Explicit in argumentum secundum Lucam.



[DE RECTORIBUS.]




[Col. 0289]
MAII PRAEFATIO SEDULII OPUSCULO POLITICO SEQUENTI.
(Mai., Spicileg. Rom., tom. VIII.)

I. Utrum Sedulii Scoti opus de Rectoribus Christianis prelo committerem, parumper dubitavi, quia nec deerat qui semel editum diceret, et tamen eruditis plerisque omnibus ignotum erat, neque in publicis bibliothecis, quod sciam, exstabat. De hoc ita scribit Faustinus Arevalus in prolegomenis ad Sedulium seniorem, cap. 2, num. 61. Goldastus, ut ex Labbeo, num 45, liquet, possidebat ms. opus Sedulii inscriptum de Regimine principum. Schoettgenius, qui bibliothecae Fabricianae medii et infimi aevi volumen sextum edidit, refert, Sedulium de Rectoribus Christianis et convenientibus regulis quibus est res publica [Col. 0291A] rite gubernanda, Lipsiae an. 1619 editum in 8, memorari a Fabricio, fortasse in paucis schedis mss. quas ad sextum volumen paratas reliquit. Addit Schoettgenius, Freherum ad Petrum de Andlo de Imperio Rom., II, 16, scribere, se anno 1612 hunc librum anecdotum ad prelum parare, ex eodem libello octo disticha adducere Nicolaum Cusanum de Concordantia cathol., praef. lib. III. Non invenio quisnam alius librum viderit, aut de eo locutus fuerit: neque indignum opus certe est quod ad hujus temporis novitates convellendas recudatur. Exstat in codice Vat. Palat. 591, etc. Is, cap. 9, laudat pietatem Caroli Magni, et Ludovici (filii) qui regnare coepit (post patrem) anno 814; adeoque Sedulius hujus operis auctor ante saeculum IX non floruit, et videtur esse ille ipse quem laudat Hepidamnus, et fortasse Sedulius Scotus, cujus manu Psalterium graecum scriptum recenset Montfauconius Palaeogr. Gr., III, 7, p. 236. Hactenus Arevalus. Unus ergo Schoettgenius Scoti Sedulii hoc editum opus dixit, et quidem [Col. 0291B] alieno testimonio fretus. Jam vero etiamsi id forte dictum sit vere (de quo dubitare licet), nihil tamen impedit quominus liber ex hominum conspectu usuque ereptus, ineditorum instar haberi possit. Nunc ad meas quoque manus Palatinus codex venit, qui non est alius, ut suspicor, quam ille ipse a Goldasto olim in Germania visus: etenim id exemplar anno 1619 in Palatinatu apud Heidelbergam adhuc erat, neque Romam nisi anno 1622 cum Palatina bibliotheca migravit. Cum vero hunc codicem et tantulae molis et summae raritatis esse viderem, veritus sum ne quo casu aliquando periret, atque ita opus priscum, et pro illa aetate non contemnendum, sempiterno exitio intercideret. Haec potior, inquam, graviorque libri imprimendi mihi causa fuit.

II. Etsi autem vocabulum Scotus ad Sedulium in codice non adjungitur, attamen de re dubitare prorsus non licet. Etenim Hepidamnus in suis Annalibus ad annum Christi 818 scribit: Sedulius Scotus clarus [Col. 0291C] habetur. Item Trithemius (quanquam Sedulios varios confundit) postremum inter Sedulii Opera librum [Col. 0292A] epistolarum recenset, quem ait incipere Sedulius Scotigena. Est autem notissimum quot docti viri religiosi sub Carolo ejusque posteris ex Anglia atque Hibernia (quae tunc erat Scotia) in Gallias ad florentissimam Carolingiorum aulam venerint, praesertim post Alcuini magnam apud eos regnatores gloriam. Annum quoque scripti libri praecise mihi videor deprehendisse. Etenim Sedulius, cap. 9, pag. 28, Carolum Magnum postremum in Romanis imperatoribus nominat, et mox addit, a Deo fuisse adordinatum Ludovicum imperatorem. Illud, inquam, vocabulum adordinatum, videtur prorsus significare imperii cum patre societatem, quae coepit anno 813, Caroli ultimo; sequente enim excessit e vivis, solum post se relinquens Ludovicum imperatorem. Libri igitur ortus extra annum 813 statui vix potest. Hinc etiam factum puto, ut titulus non singulariter de Rectore Christiano sit positus, sed pluraliter, quia duo Christiani rectores illo anno erant. Atque hoc opere per imperii provincias vulgato, Sedulii nomen celebre [Col. 0292B] evasit, ita ut auctoris claritatem quinto post editionem anno Hepidamnus adnotaverit. Neque inutilis Ludovico Caesari liber fuit; etenim his quoque Sedulii praeceptis ad regias virtutes informatus, clementissimus et justissimus princeps evasit, et religioni ac praelatis ejus summe addictus. Certe post illos veteres Constantinum ac Theodosium nulli principes religiosiores fuere quam Caroli Magni majores ac posteri, quorum illustrem memoriam et annales retinent et alia innumera monumenta testantur. Est autem hic ipse Sedulius Scotus, cujus in divi Pauli Epistolas exstant Collectanea (hujus voluminis col. 9), in Matthaeum autem conservabantur Parisiis mss. apud Jesuitas, teste Labbeo. Nobis quidem non injucundum accidit ut tria Sedulii opuscula lectoribus offerremus. I. Expositiones in argumenta Evangeliorum Matthaei, Marci, et Lucae, quas tomo IX Script. vet., p. 159-181, exhibuimus (supra, col. 271). II. Praesens opusculum de Rectoribus Christianis. [Col. 0292C] III. Explanationes in praefationes sancti Hieronymi ad Evangelia (infra) [(a) 1Kb] .




[Col. 0291C]
SEDULII SCOTI LIBER DE RECTORIBUS CHRISTIANIS AD CAROLUM MAGNUM VEL LUDOVICUM PIUM [a 96Kb] .
(Mai., ibid.)


[Col. 0291D]
INCIPIT OPERIS PRAEFATIO SUBSEQUENTIS.


Omne ministerium trifido quod praeminet orbe,
Arte gubernandum. Sunt artis plurima dona.
Omnicreans Dominus terras, mare, sidera, coelos
Arte creat, totum pulchrum regit arteque mundum.
Artibus egregiis sapientia celsa Tonantis
Praeposuit hominem cunctis animalibus orbis.
Ars currum regitat, naves ars rite gubernat,
Atque triumphalis res artem bellica spectat.
Indiget artis apes. Sic ut res publica felix [Col. 0292D]
Esse queat, rectore bono populoque beato.
Ob hoc coelestum transcurrens prata librorum
Florida congessi vobis, rex, inclyta serta,
Quae capitis vestrae mentis diadema perornent,
Sceptraque glorificent Christi dominantia nutu
Atque salutiferas divini dogmatis herbas
Pollice decerpsi nardo redolente calathis.
Sumite de liquidis Israel fontibus undas
Quae satient bibulum praedulci rore palatum.
Gloria nam regum, nitidis et stemmata sceptris [Col. 0293A]
Dogmata sunt Domini, nec non exempla priorum,
Gestaque nobilium procerum famosa per orbem.
Artibus his vigeat vestri res publica victrix,
Atque gubernetur multis feliciter annis,
Donec sideream vos ascendatis in aulam, [Col. 0294A]
Juste regnantum qua perpes gloria pollet.


Explicit praefatio.


Tecum principium, finis, rex Christeque, tecum.
   Alpha operis famuli sis, Deus, uque tui.



INCIPIUNT CAPITULA EJUSDEM LIBRI.

I. De eo quod pium rectorem, accepta potestate regali, primum dignos Deo et sanctis ecclesiis honores dicare oportet.

II. Qualiter rex orthodoxus semetipsum regere debet.

III. Qua arte et industria momentaneum regnum stabiliri potest

IV. De regia potestate non tam opibus et fiducia fortitudinis, quam sapientia cultuque pietatis perornanda.

V. Quanta sacri moderaminis sollicitudo erga uxorem et liberos propriosque domesticos ab eodem est exhibenda.

VI. Quales consiliarios et amicos bonum principem habere decet.
[Col. 0293B]

VII. Quae res malos principes faciat.

VIII. De avaris vel impiis regibus, et quanta per eosdem populum mala, vel ipsos ultio divina consequitur.

IX. De rege pacifico atque clementi. Vel quibus danda sunt beneficia.

X. Quot columnis regnum justi regis sustentatur.

XI. De eo quod bonus princeps ecclesiasticis causis benivola intentaque sollicitudine favere debeat et synodalibus conventibus.

XII. De eo quod saluberrimis antistitum admonitionibus et correptionibus pio rectori obtemperare sit gloriosum.

XIII. De zelo boni rectoris rationabili ac pietati permixto.

XIV. De duce Christiano, ut non in sua et suorum fortitudine, sed in Domino confidat.

XV. De eo quod imminentibus hostilium bellorum fragoribus divinum sit implorandum auxilium.

XVI. De adversis si forte contigerint.

XVII. De non superbiendo post oblatam etiam ab hosti bus pacem, seu prostratos hostes.
[Col. 0294B]

XVIII. Gratiarum ac benivola vota post pacem seu victoriam Deo reddenda.

XIX. De privilegiis sanctae matris Ecclesiae a pio rectore conservandis, ac dignis ecclesiarum praepositis atque ministris.

XX. Quanta ignominia superbos, qualisque vel quanta gloria hic et in futuro principes orthodoxos comitatur.



INCIPIT LIBER SEDULII DE RECTORIBUS CHRISTIANIS ET CONVENIENTIBUS REGULIS QUIBUS EST RES PUBLICA RITE GUBERNANDA.



CAPITULUM PRIMUM.

Postquam regale sceptrum regnique gubernacula rector Christianus susceperit, primum quidem gratiarum actiones atque condignos Omnipotenti sanctaeque Ecclesiae honores oportet ut rependat. Res [Col. 0293C] etenim publica tunc suo initio pulcherrime consecratur, cum regia sollicitudo et sacra devotio sancto superni regis timore simul et amore accenditur; cumque de gloriosa Ecclesiae utilitate provido consilio procuratur; ut quem regalis purpura caeteraque regni insignia exterius condecorant, eumdem laudabilia vota erga Deum et sanctam Ecclesiam interius perornent; quia nimirum ad temporalis regni fastigium tunc insigniter ascenditur, cum omnipotentis regis gloria vel honor pio studio pertractatur. Pius itaque princeps summi donatoris omnium voluntati et sanctis praeceptis obedire magnopere studeat, cujus superna voluntate atque ordinatione se ad culmen regiminis ascendisse non dubitat, testante [Col. 0293D] Apostolo qui ait: Non est potestas nisi a Deo; quae autem sunt, a Deo ordinata sunt (Rom. XIII, 1). Quantum se bonus rector a Deo ordinatum esse cognoscit, tantum pia sollicitudine invigilat, quatenus omnia coram Deo et hominibus secundum trutinam rectitudinis ordinabiliter disponat atque perpenset. Quid enim sunt Christiani populi rectores, nisi ministri Omnipotentis? Porro idoneus et fidelis quisque est minister, si sincera devotione fecerit quae ei jusserit suus dominus atque magister. Hinc piissimi et gloriosi principes plus se ministros ac servos Excelsi quam dominos aut reges hominum nuncupari et esse exsultant. Unde beatus David rex et propheta eximius saepe servum Domini se nominat. Nec non et [Col. 0294C] inclytus Salomon ejusdem filius Omnipotentem deprecans, inter caetera sic ait: Respice ad orationem servi tui, et ad preces ejus, Domine Deus meus; audi hymnum et orationem quam servus tuus orat coram te hodie, ut sint oculi tui aperti super domum de qua dixisti: Erit nomen meum ibi (III Reg. VIII, 28, 29).

Unde et celeberrimae memoriae magnus Constantinus imperator, credito atque perfecto salutaris crucis et catholicae fidei mysterio, cum laetanti ejus imperio etiam religio valde florebat, non sibimet arrogans, gratias omnipotenti Deo referebat, quia ministrum opportunum eum habere dignatus fuerat Deus sui consilii. Ecce imperator eminentissimus plus gratulabatur se Dei fuisse ministrum, quam terrenum [Col. 0294D] habuisse imperium. Hinc ipse, quia minister supernae voluntatis fuerat, a Britannico mari usque ad loca Orientis regnum dilatavit pacificum; et quoniam Omnipotenti semetipsum subdiderat, cuncta hostilia bella, quae sub eodem sunt gesta, potentialiter atque fideliter superavit. Construebat et amplis opibus Christi dotabat ecclesias. Hinc ei superna gratia triumphales concessit habere victorias. Quia procul dubio sacri rectores quanto plus se Regi regum humiliter [Col. 0295A] subjiciunt, tanto magis ad gloriosae dignitatis eminentiam sublimiter ascendunt. Quis autem non miretur quantos honores Domino praefatus Salomon rependerit, postquam regni sceptrum Deo auctore suscepit? quam sapientissima devotione templum Domini construxerit atque mirifice ornaverit? quantas denique pacificas hostias Deo obtulerit? Hinc fructum suae devotionis atque orationis percepit, sicut apparens ei Dominus locutus est dicens: Audivi orationem tuam et deprecationem quam deprecatus es coram me; sanctificavi domum hanc quam aedificasti, ut ponerem nomen meum ibi in sempiternum; et erunt oculi mei et cor meum ibi cunctis diebus. Tu quoque, si ambulaveris coram me, sicut ambulavit pater tuus in simplicitate cordis et in aequitate, et feceris [Col. 0295B] omnia quae praecepi tibi, et legitima mea et judicia mea servaveris, ponam thronum regni tui super Israel in sempiternum, sicut locutus sum David patri tuo dicens: Non auferetur de genere tuo vir de solio Israel (III Reg. IX, 3-5). Itaque si ille rex Salomon pro sacra devotione proque construenda domo terrestri Domini, tantam remunerationis gloriam habere promeruit, quam inaestimabilem habebit gloriae palmam si quis Deo amabilis rector sanctam perornaverit Ecclesiam, quae est Dei vivi spirituale tabernaculum? Sed haec quae breviter stylo prosali diximus, aliqua versuum dulcedine concludamus.


Quisquis florigeri sceptrum fert nobile regni,
   Primum Celsithrono vota precesque ferat.
In cujus sacro sunt omnia numine sceptra, [Col. 0295C]
   Et pax nobilium, vita salusque ducum.
Nam regale decus radians diademaque regni
   Est timor altithroni sanctus amorque Dei.
Lilia florigerum comunt ceu lactea campum,
   Ut rosa punicei schematis ore rubet,
Sic justus rector virtutum flore virescit,
   Germinet ut fructus mentis in arce sacros.
Pulchra Salomonem decoravit purpura regem,
   Nec non Davidis fulgida sceptra patris,
Sed magis interius prudens devotio cordis
   Ornavit juvenem glorificando Deum.
Instar luciferi niteat res publica vestri,
   Exortuque novo splendida vota gerat.



CAP. II.

Qui apicem regiae dignitatis, Domino praestante, [Col. 0295D] ascenderit, oportet ut se ipsum primum regat, quem divina dispositio alios regere ordinavit. Rex enim a regendo vocatur. Tunc autem hoc nomine se veraciter appellari intelligat, qui semet rationabiliter gubernare non ignorat. Rex itaque orthodoxus summopere studeat, ut qui subditis bene concupiscit imperare, aliorumque errata disponit corrigere, ipse mala non admittat, quae stricte malus corrigit, et bona quae imperat, ante omnes implere contendat. Sex autem modis bonus rector sese laudabiliter regit: primo quidem dum illicitas cogitationes animi severitate reprimit; secundo dum salubria consilia tam ad suam quam ad populi utilitatem pertinentia pertractat; tertio cum otiosa et inutilia seu noxia inanium [Col. 0296A] verborum folia profluere devitet; quarto cum gloriosorum principum prudentiam simul et verba, nec non divinae Scripturae eloquia super mel et favum mentis faucibus sapificet; quinto cum perniciosae actionis omne dedecus perpetrare expavescat; sexto vero cum si qua sunt laudabilia, si qua sunt gloriosae dispositionis opera magnifica insigniter ostendat, ut qui interius coram Domino devota fulgescit voluntate, exterius coram populo sermone clarescat et opere. Quem decet trinam observare regulam, terrorem scilicet et ordinationem atque amorem. Nisi enim ametur pariter et metuatur, ordinatio illius constare minime poterit. Ergo per affabilitatem et beneficia procuret ut diligatur, et per justas vindictas non propriae victoriae sed legi Dei studeat ut metuatur.
[Col. 0296B]

Hunc ergo oportet esse humilem in suis oculis, sicut scriptum est: Rectorem te posuerunt, noli extolli, sed esto in illis quasi unus ex ipsis (Eccli. XXXII, 1). Nec solum juste hominibus, sed sui corporis et animae dominari passionibus, quatenus rector jure queat nuncupari, sicut quidam sapiens ait: Rex erit, qui recte faciet; qui non faciet, non erit. Sit ergo consilio prudentissimus in sermone, nunc ut possit terribilis; saepius vero gratia dulcedinis affabilis, victor libidinis, superbiae atque vesanae ferocitatis, amicus bonorum et inimicus tyrannorum, hostis criminum, hostis vitiorum, in bello cautissimus, in pace constantissimus, fidelibus promissionibus probatissimus, divina humanis praeponens, subjectos deterrens a malo, invitans ad bona, remunerans copia, indulgentia [Col. 0296C] liberans, ex malis bonos, ex bonis faciens optimos. Sit sanctus et utilis rei publicae, clementia commendabilis, in bonitate conspicuus, pietate, fortitudine, castitate, justitia praeclarus, vir optimus et apice principali dignissimus, Dei timorem semper prae oculis habens, et secundum Omnipotentis decreta, justa perpensans judicia, qui dat salutem regibus, et omnia quaecunque vult facit in coelo et in terra et in omni creatura; quia ipse est Dominus omnium, cui omne genu flectitur coelestium, terrestrium et infernorum (Philip. II, 10), in cujus manu omnis potestas in coelo et in terra, qui est rex regum, et spes gloriae juste et pie dominantium.


Qui regit affectus animi, rex jure vocatur,
   Et fluxas carnis qui domat illecebras. [Col. 0296D]
Quamvis qui fulvum superat virtute leonem
   Rex teneat clarum laudis honore locum;
Sed plus est laudum fastos calcare superbos,
   Iram ceu rabidam mitificare feram.
Magnus et ille cluit saevos qui triverit hostes,
   Lauriger ac victor clara tropaea refert.
Gloria sed major comptum coelestibus armis
   Hostes aereos vincere posse ducem.
Est magis imperium mentem frenare per artem,
   Quam si quis habeat triplicis orbis opes.
Nam templum Domini justi mens regia fulget,
   Fit thronus excelsi judicis ipsa Dei.
Comitur illa domus flavo speciosior auro,
   Justitiae solem gaudet habere suum.


[Col. 0297A]
CAP. III.

Regnum hujus saeculi momentaneum volubilis rotae vertigini sapientes esse consimile judicaverunt. Nam sicut omnis rotae vertigo, quae superiora habet modo dejicit, et quae dejecta sunt modo superius extollit, ita subito erectiones, subito elisiones terrestris gloria regni sustinet; unde nec veros, sed imaginarios et citius fugitivos honores habet. Illud enim verum regnum est, quod in sempiternum perdurat; hoc autem quod transitorium est et caducum, non veritatem, sed quamdam mediocriter similitudinem veri et permanentis semper regni ostendit. Sicut enim arcus coeli varios pingens ornatus arcuato curvamine celeriter refugit, ita nimirum saecularis gloriae dignitas, quamvis ad praesens ornata, tamen est citius [Col. 0297B] fugitiva. Qua itaque arte et quali industria quantaque sollicitudine haec instabilitas ad aliquam stabilitatis effigiem refrenatur? Forte vero aut armorum violenta fortitudine, aut pacifica tranquillitatis concordia terrestre regnum stabilitatur? Sed rursus in ipsis armis bellorumque fragoribus grandis instabilitas inesse cernitur. Quid enim incertius est magisque instabile bellicis eventibus, ubi nullus est certus laboriosi certaminis exitus, nulla certa victoria, et saepe ab inferioribus sublimiores superantur, nonnunquam vero in alterutros vergentia mala eveniunt coaequalia; et qui se praesumebant habituros esse victoriam, utrique in fine non habent nisi calamitosam miseriam. Quanta quoque mala sub ficto nomine pacis proveniunt, quis explicare potest? cum [Col. 0297C] etiam illa pax quae stabilis ac firma inter bonos esse credebatur, interdum per prava malorum consilia in exitiosas discordiarum tempestates transfertur. Unde in armis instabilitas, in pace transitorium videtur.

Quid ergo aliud restat, nisi ut cor regis et tota spei fiducia non in armorum hominumque fortitudine, neque in pacis transitoriae fallacia, sed in Omnipotentis clementia figatur? qui regnum quod donavit, sive in adversis sive in prosperis stabilire novit. Cor itaque principis, et fidelis in ministerii regimine devotio, ipsum non deserat a quo tantum beneficium et gloriosum ministerium donatum fuit; ne forte ille summus rector indignatus ab eo abstrahat [Col. 0297D] beneficium quod dederat, si infidelem esse senserit quem tanquam fidelem ministrum ordinavit. Nam si rex terrenus a quolibet sibi homine infideli datam auferre valet potestatem, aliique tribuit quem fideliorem comperit esse, quanto magis supernus universorum donator, quem nullius perfidiae nubila fallere possunt, potens est a reprobis sua abstrahere beneficia, aliisque praestare quos idoneos suae voluntatis ministros noverit esse? Unde et impius ille Saul rex Israel privatus fuit regno et vita, quoniam neque fidelis minister exstitit coram Domino. At vero David virum electum secundum cor suum Omnipotens invenit, quem ob hoc in apicem regiae potestatis sublimavit, quia illum fidelem fore ministrum elegit praesciendo. Itaque prudens rector cor suum in Excelsi [Col. 0298A] gratia stabilire studeat, si transitorium regnum quod est ei commissum, aliquam stabilitatis habere similitudinem desiderat. Et quoniam justus et misericors est Dominus, cui cordis affectu debet inhaerere, opera multipliciter exhibeat misericordiae, ut multam mercedis gloriam metat. Justitiam diligat simul atque custodiat; injusta vero atque maligna opera in subjectis repudiet, ac laudabili zelo, qui est secundum scientiam, corrigat. Qui dum sit in divinis praeceptis stabilis, illius regnum magis magisque in hoc saeculo stabilitur, et ad aeterna stabilitatis gaudia superno juvamine perducitur.


Ceu rotae cyclus celeri recursu
Volvitur, summas reprimitque ad ima
Quas rotat partes rapidum per axem [Col. 0298B]
   Mobilitate:
Regna sic mundi trifidum per orbem
Gloriae celsum stabilire culmen
Nesciunt, lapsum sed habere norunt
   Aurea sceptra.
Inclytae plebis fuit Israelis
Floridum regni decus adlevatum
Quando servabant sacrosancta legis
   Mystica jura.
Unde pollebat Domini triumphis,
Atque crudeles superabat hostes,
Dum suam plebem pietas Tonantis
   Glorificabat.
Rursus, heu! quantis premitur ruinis
Abrahae sanctum speciale patris, [Col. 0298C]
Dum creatori sua prona tempsit
   Subdere colla!
Una sed tantae medicina gentis
Jam fuit votis rogitare celsum,
Qui potens noscit stabilire regna
   Perpete nutu.
Principes terrae Domino potenti
Ferte gaudentes thymiama voti,
Quem tremunt coeli proceres superni
   Magnificate.



CAP. IV.

Omnis autem regia potestas, quae ad utilitatem rei publicae divinitus est constituta, non tam caducis operibus ac terrestri fortitudine, quam sapientia cultuque [Col. 0298D] divino est exornanda; quoniam procul dubio tunc populus providi arte consilii gubernabitur, adversarii Domino propitiante profligabuntur, provinciae regnumque conservabuntur, si regia sublimitas religione et sapientia perornetur. Namque hominis naturam Deus hanc esse voluit, ut duarum rerum ipse homo cupidus et appetens esset, religionis et sapientiae. Est autem religiosa sapientia saluberrimum decus, devotarum lumen animarum, coeleste donum et gaudium sine fine mansurum. Qui ergo vult gloriose regere, ac sapienter populum gubernare, et vehemens in consiliis esse, a Domino postulet sapientiam, qui dat omnibus affluenter, et non improperat (Jac. I, 5), ipsamque sapientiam studiose, labore simul et amore perquirat; quatenus ei congruat illud [Col. 0299A] quod scriptum est: Beatus est qui invenit sapientiam, et qui affluit prudentia (Prov. III, 13), caeteraque quae in laudibus sapientiae describuntur. Ille itaque rector vere beatus est celebrandus, qui splendore illuminatur sapientiae, quae est fons consiliorum, fons sacrae religionis, corona principum, origo virtutum, in cujus comparatione omnes pretiosarum claritates gemmarum vilescunt. Haec cautissima est in consiliis, mirabilis in eloquiis, magnifica in operibus, fortis in adversis, temperans in prosperis, oculosa in judiciis. Haec suos amatores coelesti gratia venustat, et tanquam sidereum firmamentum eosdem clarificat, sicut scriptum est: Justi fulgebunt quasi stellae, et intelligentes quasi firmamentum.

Haec Salomonem prae cunctis terrae regibus sublimavit, [Col. 0299B] quia illam amavit ab adolescentia sua, et amator factus est decoris ejus. Unde sicut in Regnorum libris legitur, ipsi apparuit Dominus Salomoni per somnium nocte dicens: Postula quod vis ut dem tibi (IV Reg. II, 9). A quo cum Salomon cum esset puer, cor docibile postularet, ut judicare posset populum Domini, et discernere inter malum et bonum, tale responsum a Domino recepit: Quia postulasti verbum hoc, et non petisti tibi dies multos nec divitias aut animas inimicorum tuorum, sed postulasti tibi sapientiam ad discernendum judicium, ecce feci tibi secundum sermones tuos, et dedi tibi cor sapiens et intelligens in tantum, ut nullus ante te similis tibi fuerit, nec post te surrecturus sit. Sed et haec quae non postulasti dedi tibi, divitias scilicet et gloriam, ut nemo [Col. 0299C] fuerit similis tibi in regibus cunctis retro diebus. Si autem ambulaveris in viis meis, et custodieris praecepta mea, et mandata mea, sicut ambulavit David pater tuus, longos faciam dies tuos (III Reg. III, 11-14). O quam ineffabile est divinae largimentum gratiae! quae si recto corde et pia intentione poscitur, plus donat quam quod rogatur. Ecce rex Salomon non argentum, non aurum, non alias opes terrenas, sed sapientiae gazas poposcit a Domino. At qui simplum recte postulaverat, duplum accepit. Nam non solum ditatus est sapientia, sed et sublimatus est indita regni gloria. Unde regibus terrae egregium datur exemplum, quatenus spiritualia dona plus quam carnalia pio desiderio ab Omnipotenti exposcant, si diu et feliciter in hoc saeculo regnare desiderant. [Col. 0299D] Decet igitur amabilem Deo principem discendi habere voluntatem desideriumque coelestium. Sic enim vere et cor habet in manu Dei, et regnum cum pace multis annorum curriculis, favente Domino, gubernabit.


Qui cupit rector probus esse judex,
Lance qui justi trutinaque gaudet,
Inhians pulchri terebrare falsa
   Cuspide veri,
Luminum patrem rutili creantem
Solis ac lunae nitidique cosmi
Poscat, ut sensis niteat coruscis
   Luce sophiae.
Vota cognoscat Salomonis aequi [Col. 0300A]
Quae volaverunt subito per aethram,
Ac penetrarunt Domini sabaoth
   Aurea tecta.
Ipse percepit docilemque sensum
Mente lustratus, sapiensque factus.
Insuper regni columen gubernat
   Gentis Hebraeae.
Quid valet flavi nitor omnis auri?
Ostra quid prosunt rosei decoris?
Gloriae quid sunt Scythicaeque gemmae?
   Quid diadema?
Orba si mentis acies hebescat,
Lumen ut verum nequeat tueri,
Unde discernat bona, prava, justa
   Fasque nefasque. [Col. 0300B]
Ergo rectori decus est amare
Te Patris Verbum sapiensque lumen,
Christe, qui sceptris dominaris orbem
   Celsaque regna.
Cujus in dextra requies beata
Constat, in laeva locuplesque gaza.
Gloriae princeps humiles coronans
   Tollis opimos.



CAP. V.

Rex pius et sapiens tribus modis regendi ministerium gerit. Nam primo se ipsum, quomodo in superioribus ostendimus; secundo uxorem propriam et liberos suosque domesticos; tertio populum sibi commissum rationali et glorioso moderamine regere debet. Bonum itaque principem non solum sibimet [Col. 0300C] dominari oportet, dum a malis declinet, et quae bona sunt eligat et firmiter teneat; sed etiam alios sibi conjunctiores, uxorem videlicet, liberos atque domesticos, provida sollicitudine ac familiari charitate gubernet. Hoc autem faciens duplicem thesaurizat sibi gloriae palmam, ut dum in se bonus et sanctus sit, alios sibi conjunctos bonos faciat et sanctos, juxta Psalmistam, qui ait: Cum sancto sanctus eris, et cum viro innocente innocens eris (Psal. XVII, 27), et reliqua. Non enim sufficit propriam habere honestatem, nisi pudicae et castae conjugis, nec non etiam filiorum et comitum ac ministrorum pudore decoretur, dicente David: Ambulans in via immaculata, hic mihi ministrabat (Psal. c, 6). Nam sicut lilium agri aliorum olerum ac violarum multiplici pulchritudine [Col. 0300D] venustatur, et sicut luna stellarum splendore circumstantium gratius emicat, ita nimirum rex justus ac sapiens aliorum societate bonorum perornetur. Is ergo perspicaciter procuret ut non solum nobilem pulchram ac divitem, sed et castam, prudentem quoque atque in sanctis virtutibus morigeram habeat conjugem. Nam quantum conjux jure est conjunctior, tantum aut felle malitiae noxia fit, aut morum dulcedine mellea. Etenim mulier inepta domus est ruina, divitiarum defectio, iniquorum saturatio, omnium malorum et vitiorum commoratio; quae diversis superstitionibus multum se exterius ornans, interiora animae suae nescit decorare. Quem diligit hodie, odit in crastino. Et sicut quidam ait: Naufragium [Col. 0301A] rerum est mulier male fida marito. Ita e contrario casta et prudens mulier utilibus rebus disciplinabiliter intendens, humili facie hilarique sermone pacifice liberos et familiam regit, proque viri salute, si necesse fuerit, suam animam opponit morti, ac divitias quae sunt mariti sui cum bona fama custodit. Qui est amicus ejus heri, idem amicus ejus hodie. Fit ergo ipsa divitiarum deductio, et domus confirmatio, viri jucunditas, familiae pulchritudo, omniumque virtutum connexio. Talem autem decet non solum viro suo casta copula esse connexam et subditam, sed pietatis et sanctae conversationis semper ostendere formam, ac prudentium consiliorum esse repertricem. Sicut enim persuasione malae conjugis damnosa nascentur pericula, ita prudentis [Col. 0301B] uxoris consilio multa proveniunt utilia quae sunt Omnipotenti beneplacita. Unde et Apostolus ait quoniam vir infidelis salvabitur per mulierem fidelem (I Cor. VII, 14).

Nec solum infideles, sed etiam sancti et orthodoxi principes mirabilem saepe in uxoribus perpendunt et auscultant prudentiam, non sexum fragilem considerantes, sed fructus bonorum consiliorum carpentes. Unde et de gloriosi imperatoris Theodosii venerabili conjuge nomine Placilla refertur quod ipse princeps, dum in se bonus et justus et sapiens erat, habebat et aliam utilitatis occasionem per quam de bonis operibus triumpharet. Conjux enim ejus divinas leges eum saepius admonebat, se ipsam tamen perfecte prius erudiens. Non enim regni fastigiis elevata est, [Col. 0301C] sed potius divino amore succensa. Beneficii namque magnitudo majus ei desiderium benefactoris adhibebat. Repente namque venit ad purpuram. Claudorum atque debilium maximam habebat curam, non servis, non aliis ministris utens, sed per semetipsam agens, et ad eorum habitacula veniens, et unicuique quod opus haberet praebens. Sic etiam per ecclesiarum xenodochia discurrens suis manibus ministrabat infirmis, ollas eorum tergens, jus gustans, offerens cochlearia, panem frangens cibosque ministrans, calicem deluens, et alia cuncta faciens quae servis et ministris mos est solemniter operari. His autem qui eam talibus de rebus nitebantur prohibere dicebat: Aurum distribuere, opus imperii est; ego autem pro ipso imperio hoc opus offero, bona mihi [Col. 0301D] omnia conferenti. Nam viro suo saepe dicebat: Oportet te semper, marite, cogitare quid dudum fuisti, quid modo sis. Haec si semper cogitaveris, ingratus benefactori non eris, sed imperium quod suscepisti, legaliter gubernabis, et harum rerum placabis auctorem. His ergo sermonibus velut optimam quamdam utilitatem virtutisque abundantiam conjugi suo offerebat.


Rex pius et sapiens terno moderamine regnat
   Semet suosque subditos.
Gloria regnantis proba moribus eminet uxor,
   Sicut honesta vinea.
Illam nobilitas triplici virtute venustet
   osis pudici pectoris. [Col. 0302A]
Lactea formoso niteant si colla decore,
   Magis nitescat castitas.
Christus ut Ecclesiam sibi casto junxit amore,
   Uxor viro sic haereat.
Mitis simplicitas in cujus mente redundet
   Velut columbae gratia.
Quam decoret pietas, prudentia, sacra potestas,
   Esther ut alma floruit.
Vincula pacis ament rex et regina, duobus
   Sit foedus et concordia.
Invida non dirimat geminos discordia pacis
   Quos lex superna junxerat.
Disciplina regat quorum praenobile germen
   Rami decori floreant.
Aridus ut viridi bene crescat in arbore palmes, [Col. 0302B]
   Cultor bonus hoc providet.
Princeps et rectrix populum si rite gubernant,
   Suam regant prosapiam.
Abrahae veluti generosa stirpe creatis
   Ornent polos nepotibus.



CAP. VI.

In humanis rebus nulla quidem ars, ut dicunt, difficilior est quam inter turbulentissimas hujus saeculi procellas bene imperare, et provide rem publicam gubernare. Sed haec ars tunc ad finem perfectionis pervenit, cum ipsa res publica prudentes et optimos consiliarios habet. Trina autem regula in consiliis est observanda; prima quidem ut divina praeponantur humanis, cum obedire oporteat Deo magis quam hominibus (Act. V, 29). Si quis ergo navim [Col. 0302C] rei publicae tanquam bonus gubernator regere feliciter disponit et exoptat, optima Domini consilia, quae in sacris eloquiis sunt propalata, non negligenter custodiat. Secunda vero consiliorum est regula, quatenus providus rector non tam in suo quam in suorum prudentissimorum innitatur consilio. Unde illa Antonini imperatoris praecipua semper in consiliis fuit sententia: Aequius est ut ego tot et talium amicorum consilium sequar, quam ut tot et tales amici meam unius voluntatem sequantur. Salomone quoque hoc ipsum attestante, qui ait: Dissipantur cogitationes ubi non est consilium: ubi vero plurimi sunt consiliarii, confirmantur (Prov. XV, 22), et erit salus ubi multa consilia sunt (Prov. XI, 14). Nam prudens prudentes in consilium vocat, et sine eorum [Col. 0302D] consilio nihil facit. Stultus vero in semetipso cogitat, et quod sine consilio aliorum cito vult facit. Porro tertia norma in consiliis est obtinenda, ne bonus rector dolosos et perniciosos habeat. Quis enim debet in consiliis malignantium confidere? Nam sicut vallis per campos, et laquei in plateis, et pedicae ubi non putantur, pedes aliorum retinent, ita impiorum consilia felle nequitiae permixta justos et sanctos in itineribus male impediunt. Sicut enim boni consiliarii sursum rem erigunt publicam, sic mali ruinosa calamitate praecipitant. Tales ergo repudiandi sunt consiliarii atque omnimodis detestandi; quia nunquam erga principem terrenum devoti erunt, qui Dei praecepta male vivendo contemnunt. [Col. 0303A] Qui enim possunt esse boni, qui sibi sunt mali?

Sed sicut omnipotentis Dei saluberrima divulganda sunt consilia atque praecepta, ita nonnunquam prudentium rectorum hostibus sunt occultanda consilia. Siquidem in re publica nulla sunt meliora consilia, quam alia quae ignoraverit adversarius. Etenim securum iter agitur, quod agendum hostes minime suspicantur. Duo vero maxime contraria sunt consilio, festinatio et ira. Nam ira obcaecat animum ne utile videat consilium, et quomodo longa consilia plerumque non labuntur. Tunc autem praecipue consilium ad prosperitatis eventum perducitur, cum regia fiducia in Omnipotentis auxilio figitur. Unde vero post Deum bona prodeunt consilia nisi a fidelibus et [Col. 0303B] optimis amicis, qui promerentur superna illustrari gratia, ut non errent in consilio? Quorum provida deliberatione, divina inspirante clementia, saepe salubris consilii botrus carpitur. Absit vero ut crudeles tyrannos tanquam infestos dracones bonus habeat princeps amicos, quod pantheris exemplo animalis astruitur. Siquidem panther, genus quadrupedis, est ut physici perhibent omnium animalium amicus, excepto dracone. Illorum itaque amicitiam habeat, quos probos esse cognoscit. Qui sunt autem boni amici? nisi illi qui sunt sancti ac venerabiles, non malitiosi, non furaces, non factiosi, non callidi, non ad malum consentientes, non bonorum inimici, non libidinosi, neque crudeles, non circumventores sui principis; sed sancti, continentes, religiosi, amatores [Col. 0303C] principis sui, et qui de illo nec ipsi rident, nec risui esse volunt, qui neque mentiuntur, neque fingunt, et nunquam decipiunt; sed veraces, sobrii, prudentes atque in omnibus suo principi fideles. Talibus itaque personis salva efficitur res publica, piique regnatoris fama crescit et gloria.


Absque gubernaculo navis ceu nutat in alto
   Fluctibus, ac tumidis tunditur illa notis,
Gloria sic regni praeclaraque secptra labascunt,
   In pessumque cadunt, heu! sine consilio.
Nam sunt nonnulli quorum fit mellea lingua,
   Aspidis at subtus tetra venena latent.
Qui delenificiis persuadent omnia verbis,
   Quorum sermo strepit subdola ceu fovea.
Horum consilio res publica fulta videtur [Col. 0303D]
   . . . . . . . . . . . .
Ob hoc consilii praedulcem carpere botrum
   Cum submersa ruat o miseranda nimis!
. . . . . . . . . . . . .
   Jam decet excelsum qui tenet imperium.
Dorcades ut vigili montis de vertice visu
   Quo cito transfugiant cuncta pericla notant,
Sic adversa cavet speculari lumine mentis
   Dux bonus arte bona consiliisque probis.
Ceu margaritum bibulis praenobile conchis,
   Quomodo dulcifluo mel legiturque favo,
Sic et amicorum puro de fonte legendum
   Et decet et prodest utile consilium.
Verus amicitiae custos sine felle probatur, [Col. 0304A]
   Cui placet omne bonum, displicet omne malum.
Est est qui vere, seu non non dicere norit,
   Cui cor secretum consonat atque pium.
Olli firma fides vita fit charior ipsa,
   Nescit arundineas texere mente strophas.
Non illum nutare facit clangorque tubarum,
   Anchora nam stabili corde manet fidei.
Talem non gazae, non auri pondera norunt
   Fallere, ne laesa sit pretiosa fides.



CAP. VII.

Nunc autem ordo exposcit ut de malis etiam principibus aliqua nos breviter perstringamus, quoniam de bonis quaedam utilia sceptris, quae rei publicae necessaria diximus. Ubi primo quaeritur quae causa etiam ex bonis malos principes faciat? Ad quod dicendum: [Col. 0304B] Jam primum regalis licentia, deinde rerum copia, cum ipsa abundantia rerum causa malorum fiat. Amici praeterea improbi, satellites detestandi, eunuchi avarissimi, aulici vel stulti vel detestabiles, per quos omnes etiam in illo dominatore qui videbatur bonus esse nascitur oblivio mandatorum Dei. Postremo, quod negari non potest, rerum publicarum ignorantia. Hinc colligunt se quatuor vel quinque, atque unum consilium ad decipiendum imperatorem seu regem capiunt. Dicunt quid probandum sit. Imperator qui domi clausus est, vera non novit; cogitur hoc tantum quod illi loquuntur, facit judices quos fieri non oportet, amovet a re publica quos debeat obtinere. Unde etiam venditur bonus et cautus et optimus imperator, qui eo ipso miser efficitur cum [Col. 0304C] apud ipsum vera reticeantur. Hinc saepe tumultuosa indisciplinatione et Dei cultrix pietas et veritas opprimitur, cum multum derogatio praevaleat quando derogatores creduntur fide digni, quos gemina pestis corrumpit acerbissima, amor videlicet falsitatis et odium veritatis.


Quam praecipitans turbo regentes
Subvertit nimium copia rerum!
Qui primumque boni regimine clarent,
Fiunt saepe mali fine profano.
Sacris qui fuerant moribus aurum,
Mox plumbo similes viliter horrent.
Et qui vitis erant ubere laeti,
Agrescunt veluti spreta labrusca.
Incautum dominum mente strophosa [Col. 0304D]
Fallunt praecupidi sic et amici.
Multis inde dolis optimus ille
Anceps fit titubans sicut arundo,
Ignoratque miser figmina falsi,
Nec lucent domino lumina veri.
Nam caecant oculos regis honores,
Aurum, divitiae, nubila, mendae,
Vultus feminei blanda voluptas,
Chari falsidici, pompa, potestas.



CAP. VIII.

Modo consequens esse videtur quatenus de impiis rectoribus nos disseramus, ut agnita illorum malitia et pessimo in hoc saeculo fine, perpetua quadam ratione, qui prudens est rector a malis operibus se abstinendo [Col. 0305A] cautior et melior fiat, atque summo benefactori placere magnopere procuret. Quid sunt autem impii reges, nisi majores terrarum latrones, feroces ut leones, rabidi ut ursi? sicut scriptum est de illo: Leo rugiens, et ursus esuriens, princeps impius super populum pauperem (Prov. XXVIII, 15). Rex siquidem impius tanquam leonis personam habens ad omne responsum acriter verbum nequam sine prudentium consilio cum omni malitia profert, bonos humilians malosque exaltans; cujus dies abbreviantur, et ejus memoria cum sonitu peribit. Peccavit enim plus quam potuit. Tales itaque sunt amici malorum, inimici bonorum, servi libidinis et avaritiae, servi totius nequitiae, ministri diaboli, semper laborantes ac nihil facientes, gurgites humani generis, miseriae, [Col. 0305B] pabula aeternae gehennae, ut cedrus subito exaltati, sed in profunda tartari praecipitati. Hinc Psalmista dicit: Vidi impium superexaltatum et elevatum ut cedros Libani, et transivi et ecce non erat, et quaesivi eum, et non est inventus locus ejus (Psal. XXXVI, 35, 36). Florent enim sicut olera et fenum agri, quod hodie cum speciositate oritur, et in crastino arescens non reperitur. De quibus per prophetam dicitur: Ipsi regnaverunt, et non ex me; principes exstiterunt, et ego ignoravi; qui neque recte et regia via sciunt seu volunt incedere, sed ad dexteram sinistramque norunt declinare. Quibus competit illud quod per Isaiam Dominus loquitur dicens: Dereliquerunt Dominum sabaoth, et ambulaverunt per vias distortas (Isa. I, 4). Dolosi in consiliis, atroces [Col. 0305C] et mendosi in verbis, maligni in operibus, quorum finis erit secundum opera eorum. De quibus per eumdem prophetam dicitur: Dominus exercituum cogitavit, ut detraheret superbiam omnis gloriae, et ad ignominiam deduceret inclytos terrae (Isa. XXIII, 9). Sed et beatus Job: Laus, inquit, imperium brevis est, et gloria hypocritae est instar puncti (Job XX, 5). Haec etenim vita temporalis in comparatione aeternitatis minimo puncto comparatur. Vae autem illis qui pro parvo puncto praesentis felicitatis vendunt gloriam aeternae beatitudinis!

Quanta vero vel eosdem subditos mala vel ipsos rectores ultio divina consequatur, non est nostrae facultatis enarrare; sed pauca de multis placet in manifestum propalare. Regis Pharaonis impietas, quae [Col. 0305D] ex cordis duritia inoleverat, sibi suisque Aegyptiis decem plagas intulit, atque insuper Rubro mari tartareique Acherontis imo ipsum suosque submersit. Antiochum et Herodem ac Pontium Pilatum, quis nescit quanta districti judicis ultio perculit? Quid dicam de Nerone, Aegea, et impiissimo Juliano, aliisque eorum in nequitia consimilibus? Nonne omnes cum suis sequacibus post mortem pessimam os inferni devoravit? Sed ut innumeros praeteream, Theodorici crudelissimi regis de hoc saeculo exitum infelicem explicabo, qui cum esset Arianae sectator invidiae, ac bonorum insecutor Christianorum, postremo, sicuti cuidam viro revelatum fuerat, inter Joannem papam et Symmachum patricium discinctus [Col. 0306A] atque discalciatus et vinctis manibus deductus, in Vulcani ollam jactatus est. Nam quia Joannem papam affligendo in custodia occidit, Symmachum quoque patricium ferro trucidavit, ab illis in ignem immissus apparuit, quos in hac vita injuste judicavit. O quam districta et justa sunt Omnipotentis judicia! cujus disponente nutu digna ultio immitem secuta est tyrannum. Nam qui servis Domini injuste transitoriam mortem intulit, duplici morte corporis et animae juste deperit. Qui alios praesenti vita spoliaverat, ipse tam momentanea quam aeterna vita spoliatus fuit. Idem itaque geminum peregit ministerium; nam sibi gehennae supplicium ubi cruciabitur in saecula saeculorum, sanctis vero supernae gloriae palmam administravit. Injuste judicati fiunt repente [Col. 0306B] coronati, atque judices a Domino in crudelem tyrannum transmissi. At vero injuste judicans fit subito judicatus, atque aeternae damnationis flammis addictus. Qua in re nimis terribile exemplum proponitur, ne terrae potentes servos Domini persequantur, quos valido virtutis suae brachio Deus omnipotens ulciscitur. Sed haec de reprobis dicta sint rectoribus. Nunc ad potiora stylo consequenti transeamus.


Reges terrae quos male gesta
Dedecorant, similesne videntur
Apris, ursis tigridibusque?
Hi majores suntne latrones
Terrigenum, rabidive leones,
Unguibus accipitresque rapaces? [Col. 0306C]
Contigit Antiocho et Pharaoni,
Herodi miseroque Pilato
Momentanea perdere regna,
Cum sociis Acheronta subire.
Sic semper reprobos mala damna
Affligunt nimis hic et in aevum.
Quid floretis tempora proles
Ardentes ostroque decori,
Quos exspectat clibanum ignis,
Quem nec laedet roscidus imber?
Qui Dominum lucis nec amatis,
In tenebras vos exteriores
Ibitis; illic gloria vestra
Arens marcebit sine fine.
Justos vero celsa corona
Glorificabit luxque beata.



CAP. IX.

Septem speciosiora sunt aliis creaturis Dei, ut sapientes ferunt, coelum innubiale quando argenteo colori mirabili similitudine comparatur; sol in virtute sua, quando reciprocis cursibus in splendore gloriae suae habitatores mundi illuminat; luna in integritate nudataque facie nubibus recedentibus, quando proprio cursu solis vestigia investigat; ager fructuosus, quando diversis floribus nodisque crispantibus depingitur; varietas maris, quando serenitas coeli nubiumque placidis fluctibus in littoribus pulcherrime ostenditur; chorus justorum in una fide habitantium; rex pacificus in gloria regni sui, [Col. 0307A] quando in aula regia ostensis muneribus donisque traditis multa beneficia praestat. Rex etenim justus et pacificus laeta facie bona dividit, et uniuscujusque causam diligenter meditatur, et infirmos et pauperes populi non despiciens, cum seniorum et prudentiorum consilio et judicio vera judicia loquitur, malos humilians bonosque exaltans. Dies ejus cum gloria extendentur, et ejus memoria in aeternum manebit. Princeps pacificus tanquam floridus et fertilis est in proximo paradisus, et quasi vinea honesta copioso abundans fructu, omnem a splendore conspectus sui conturbans discordiam, qui dum pacem in aula suae mentis amplectitur, procul dubio mansionem praeparat Christo, quia Christus pax est, et in pace requiescere cupit. Porro ubi pax est, in disputationibus [Col. 0307B] veritas, et in operibus justitia invenitur. Sicut ergo providus gubernator procellosi maris pericula arridente temporis serenitate evadere nititur, sic rector pacificus serena mentis tranquillitate ac pacis concordia impetus discordiarum sedula deliberatione compescere meditatur. Quem trinam pacis regulam conservare oportet, hoc est: supra se, in se, juxta se; quia erga Deum, et in se ipso, et circa proximos debet esse pacificus. Tantum est enim pacis bonum, ut etiam in rebus terrenis atque mortalibus nihil gratius soleat audiri, nihil desiderabilius concupisci, nihil postremo melius inveniri. Fructus autem pacificae mentis est, erga subjectos et amicos benignam ostendere misericordiam simul et clementiam, quibus virtutibus tam pius regnator quam ejus [Col. 0307C] regnum gloriose conservatur; testante Salomone, qui ait: Misericordia et veritas custodiunt regem, et roborabitur clementia thronus ejus (Prov. XX, 28). Non enim quidquam est quod bonum rectorem melius populo favorabilem atque amabilem commendet, quam clementia et pacifica serenitas.

Haec, ut alios causa brevitatis omittam, Augustum Caesarem fecit celeberrimum; haec Antoninos, magnum quoque Constantinum, Theodosios caeterosque magnificos principes sublimiter beatificavit. Eadem quoque magnum Carolum inter caetera virtutum insignia in sacratissimum prae caeteris terrarum principibus Augustum dedicavit. Haec Ludovicum piissimum adordinavit imperatorem. Et quid plura referam? Certe serenissima pietatis clementia gloriosos [Col. 0307D] principes et glorificavit in terra, et consortes sanctorum collocavit in coelo. Quippe qui non solum sua, sed et totos semetipsos Omnipotenti dederunt. Nihil autem ab justo et pio rege donandum est, nisi quod sit beneficium. Beneficium autem si ad aliquam mercedis remunerationem in hoc saeculo refertur, interit atque finitur. Nec enim possumus id habere integrum, cujus pretium nobis persolutum est. Unde non tam beneficium, sed potius commercium dicenda est talis largitio. Danda sunt vero beneficia, quae data boni principis famam pietatemque et justitiam non laedunt, juxta dignitates personarum et utilitates rerum, non secundum cupiditates accipientium, qui facile sibimet denegant; quia quod difficile aut impossibile [Col. 0308A] est, improbe atque atrociter exposcunt. Unde Nerva imperator dicebat: Amici cum se mereri omnia praesumunt, si quidquam non extorserint, atrociores fiunt. In omnibus itaque largitionibus temporalibus servanda est mensura rectaque in donatione intentio, ut pro salute rei publicae et sanctae utilitate Ecclesiae proque coelestis indeptione gloriae bonis melioribus optimis cuncta per sereni principis munificentiam distribuantur.


Conditor supernus orbis imperator omnium
Ipse cuncta quae creavit pulchra fecit artifex.
Inter haec creata, septem pulchriora praeeminent,
Picta coeli sphaera lucis emicante gratia,
Alma solis inter astra candidansque gloria,
Ac referta post bicorne luna stemma lumine, [Col. 0308B]
Fructuosus et virescens hortus flore germinum,
Thetyos serenitas quae visa mulcet omnium,
Sanctus et chorus piorum te Deum colentium,
Gloriosus atque rector optimus per omnia,
Liberalis et serenus sanctitate praeditus,
Aequitate, puritate cordis ille praeminet,
Quem tremit superbaque reprobum celsitas,
Qui bonos honorat sponte largitate regia.
Pacifer et beatus ille fit sicuti vinea,
Trinitatis est imago digna sorte coelitum.



CAP. X.

Sed inter haec aliud quod est sciendum, quoniam ut sapientes perhibent, sunt octo columnae quae fortiter regnum justi regis sustentant. Prima columna veritas est in omnibus rebus regalibus. Secunda columna [Col. 0308C] patientia in omni negotio. Tertia, largitas in muneribus. Quarta, persuasibilitas seu affabilitas in verbis. Quinta, malorum correctio atque contritio. Sexta, bonorum amicitia atque exaltatio. Septima columna levitas tributi in populos. Octava, aequitas judicii inter divites et pauperes. Hae sunt itaque octo columnae quae regnum justi principis et in hoc saeculo stabilitant atque ad aeternae stabilitatem gloriae perducunt.


Fabrica nulla tenet stabilem per tempora formam,
   Si non fulturis nixa sit illa suis.
Nec stabilire queunt splendentia lumine templa,
   Aula nec et regum his sine firma potest.
Justi rectoris propriis sic stare columnis
   Publica res poscit propitiante Deo. [Col. 0308D]
Prima columna micat veri speciosa decore.
   At patiens regimen rite secunda tenet.
Tertia largiflua meritis dat munera dextra.
   Quartaque blandiloquax dulcia verba sonat.
Quinta malos reprimit, miro zeloque coruscat.
   Gaudet sexta potens magnificare bonos.
Septima clementer populi levigatque tributum.
   Ast octava regit justitiae trutinam.
Nititur his solidis res publica fulta columnis,
   Sicuti mons Sion his stabilisque manet.



CAP. XI.

Cum itaque his octo columnis regiae potestatis eminentia fulciatur, decet amabilem Deo rectorem causam sui personalem utilitatibus postponere ecclesiasticis, [Col. 0309A] ut in quantum memor est beneficiorum Dei quae illi superna gratia concessit, in tantum beneficii largitorem honoret. Tunc vero honorare Altissimum bonus princeps cognoscitur, cum illorum qui laborant in agro Dominico, tanquam magni regis dispensator, adjutor et protector efficitur. Certum namque est quod tanto propitius causas terreni principis Omnipotens sua pietate disponet, quanto de sua, sanctae videlicet Ecclesiae, causa illum sollicitum esse viderit. Itaque providus rector studeat facere quae Deo sunt beneplacita, si ipse desiderat ut Deus faciat quae sunt illi prospera et gloriosa. Isque diligenti cura solerter provideat quatenus synodales conventus per singulos annos bis vel ter fieri jubeat, ut quod ad verum Dei cultum pertinet, quod [Col. 0309B] ad ecclesiarum ipsius reverentiam, et ad honorem pertinere cognoscitur sacerdotum, vel quid contra mandata Domini gestum sit, in ipso reverendo atque unanimo discutiatur conventu, ut quidquid bene actum sit, corroboretur; si qua vero sunt male gesta, in melius corrigantur. Ubi et ipsi praepositi oportet ut investigentur qualiter suis ministeriis fungantur, vel quomodo plebem sibi commissam tam coelesti informent doctrina, quam sanctae conversationis imbuant exemplo. Quae omnia si cum pacis unanimitate et canonica justitia subtiliter pertractentur, fructuosa utilitas sanctae Ecclesiae gignitur, ac reverendi rectoris, cujus benevola deliberatione scilicet et auctoritate haec aguntur, magni seminarium propagatur meriti.
[Col. 0309C]

Nam pretiosa religiosi principis est corona sanctum episcoporum concilium, in quo famosissimus magnus videlicet Constantinus imperator exsultans in Domino gloriabatur, qui collectos ex omnibus fere gentibus quae sub coelo sunt, quibus Christi praedicatum erat Evangelium, viros sacratissimos plus quam trecentos episcopos tam doctrina quam miraculis coruscantes, propter catholicae discussionem fidei in unum, hoc est Nicaenum, congregavit concilium. Unde et hic huc usque mos Christianus inolevit, ut apud omnes orthodoxos Ecclesiarum principes synodales fieri conventus decernatur, propter necessarias sanctae Ecclesiae utilitates, quae non nisi synodalibus investigari conciliis atque canonicis definiri sanctionibus debent. Unde cautum et humilem [Col. 0309D] et valde circumspectum oportet esse regem; nec quidquam de negotiis ecclesiasticis judicare praesumat, antequam synodalia statuta cognoscat. Siquidem ecclesiastica judicia valde sunt coram Deo periculosa, nisi cum maxima proferantur justitia; praecipue si per calumniosos accusatores et mendosos testes, qui innocentes sunt examinentur absentes, quod est Christianitatis alienum. Unde et illud in Evangelio legitur: Nunquid lex nostra judicat hominem, nisi audierit ab ipso prius et cognoverit quid faciat? (Joan. VII, 51.) Pius itaque rector tanquam luminosa pupilla primo quod justum et legitimum est secundum canonicas sanctorum episcoporum sanctiones perspicaciter attendat; dehinc [Col. 0310A] consensum atque auctoritatis adminiculum his quae sunt vera et justa adhibeat. Per se vero nullatenus de talibus praejudicium faciat, ne forte errando ante conspectum Domini culpam aliquam detestabilem incurrat.

Unde venerabilis memoriae Valentinianus imperator cum a sanctis episcopis rogaretur quatenus dignaretur ad emendationem sacri dogmatis interesse, Mihi, inquit, cum minimus de populo sim, fas non est talia perscrutari; verum sacerdotes, quibus haec cura est, apud semetipsos congregentur ubi voluerint. Et haec quidem dicebat imperator tam virtute humilitatis praeditus quam Dei timore munitus, ne forte offenderet Altissimum si suam propriam praetulisset potioribus sententiam. Hoc ipsum feeit, [Col. 0310B] ut praedixi, magnificus et sapientissimus imperator Constantinus, non in sua, sed in sanctorum prudentia sapientiaque episcoporum confidens. Hoc beatus Jovinianus Deo amabilis princeps fide inconcussa servavit; qui dum hostis esset Arianae perfidiae atque sectator Nicaeni decretorum concilii, ex momentaneo terrestris imperii fastigio aeterni sibi gloriam regni comparavit. Quid referam de duobus sacratissimis divina praestante gratia imperatoribus Theodosiis? qui in tantum Omnipotenti placuerunt, ut regias purpuras, sceptra quoque et apicem imperatoriae dignitatis divinis praeceptis et canonicis institutis Domino inspirante subderent, ac pium zelum erga Dei ecclesias indefessa charitate semper haberent. Unde illos universorum Dominus sublimavit [Col. 0310C] in terris, et post praesentis gloriam felicitatis tanquam dilectos sibi ministros in aeternum beatificat in coelis. Sed si quis est tantorum aemulus gloriae principum, si quis Christianus rector feliciter et gloriose in hoc saeculo regnare desiderat, et ad palmam sempiternae beatitudinis pervenire contendit, illorum fidelissimam erga cultum Omnipotentis imitetur devotionem, seque benevolum, clementem, in judiciis districtum, in cordis humilitate mansuetum, in visceribus misericordiae compatientem, in largitate munificum, in zelo qui secundum Deum est fulmineum circa Dei Ecclesiam solerter exhibeat, si consortio supernorum civium cum sanctis et justis rectoribus regnare perenniter procurat.
[Col. 0310D]

Princeps magnificus quem Deus extulit
Ut praesit populo sceptriger inclytus,
Debet Celsithrono se bene subdere,
Cedros qui Libani conditor edidit,
Montes qui superos vertice sublevat,
Qui gemmare facit ruraque floribus,
Pinxit quique polos sideribus pater,
Qui coeli cherubim rex supereminet.
Reges terrigenas malignos is ordinat.
Ob hoc provideat rector honoribus
Excellens superis quos Deus attulit,
Olli quo placeat qui regit omnia,
Regnum qui tribuit maximus arbiter.
Illum magnificat quisquis eum colit, [Col. 0311A]
Verbo, corde pio, regimine, moribus.
Christi quique volens Ecclcsiae favet,
Servator canonum, ductor et optimus
Claret justitiae stemmate fulgidus
Rex est jure sacer qui sacra dogmata
Ac decreta Patrum servat in omnibus.
Illum clarificat pontificum chorus,
Ceu gemmae radiant in diademate,
Ut campum decorant violae ac lilia,
Illustrantque polum fulgida sidera.



CAP. XII.

Oportet autem modestum dominatorem pondere humilitatis et obedientiae virtute fieri praeditum, ut virtutes humilitatem videlicet atque obedientiam, quam ipse in subjectis diligit, in se ipso recognoscat. [Col. 0311B] Itaque si contigerit ut a prudentibus reprehendatur, se quidem reprehensibilem esse acriter doleat, ac protinus ad poenitentiae medicamenta currere festinet; et qui libenter peccaverat, virgam correctionis libenter atque gratanter accipiat; et priusquam Creator manum suam ad feriendum excutiat, de correctione commissi sceleris summopere studeat, ne tam postmodum acrius destrictus judex feriat, quantum diutius et clementer exspectat. Praeoccupet faciem Domini in confessione, si quis regni gubernator in abscondito peccavit vel publico. Quomodo de sancto rege et propheta David legitur, qui cum post stuprum Bersabee et homicidium commissum in Uriam Hethaeum per Nathan reprehenderetur prophetam, non erat reprehensori indignatus, [Col. 0311C] sed sibimet, recognoscens suum peceatum, jam fuerat iratus; et qui post culpam hilarescebat perpetratam, se ipsum per amaram deflevit poenitentiam. Hinc lacrymis veniam promeruit qui coram Domino gravia scelera commisit, et ex fonte lacrymarum venit ad manipulum gaudiorum, sicut ipse alibi dicit: Qui seminant in lacrymis, in exsultatione metent, et reliqua. (Psal. CXXV, 5.)

Sed et illud quod de gloriosi principis Theodosii admiranda humilitate atque poenitentia traditur, nec praetereundum esse videtur, qui cum post injustam multorum millium necem Mediolanum venisset, et solemniter in sacrum voluisset intrare templum, ei sanctus Ambrosius hujusmodi cladem, plenam valde gemitibus, audiens occurrit foris ad januas, et ingredientem [Col. 0311D] his sermonibus a sacri liminis ingressu prohibuit: Nescis, imperator, perpetratae a te necis quanta sit magnitudo? Neque post causam tanti furoris mens tua molem praesumptionis agnoscit? Sed forte recognitionem peccati prohibet potestas imperii. Quibus igitur oculis aspicies communis Domini templum? Quibus calcabis pedibus sanctum illius pavimentum? Quomodo manus extendes de quibus adhuc sanguis stillat injustus? Quomodo hujusmodi manibus suscipies sanctum Dei corpus? Qua praesumptione ore tuo poculum pretiosi sanguinis percipies, dum furore sermonum tantus injuste sit sanguis effusus? Recede igitur, recede, nec secundo peccato priorem nequitiam augere contendas. Suscipe [Col. 0312A] vinculum quo te omnium Dominus nunc ligavit. Est enim medicina maxima sanitatis.

His sermonibus obediens (erat enim divinis eruditionibus enutritus, et aperte sciens quae sunt propria sacerdotum, quae regum), gemens et deflens ad regalia remeavit. Cumque octo mensium continuo transissent tempora, propinquavit nativitatis Salvatoris nostri festivitas. Imperator autem lamentationibus assiduis in palatio residens, continuas lacrymas incessabiliter expendebat. Ingressus autem Rufinus tunc magister, et singularem apud principem fiduciam habens, et videns principem in lamentatione prostratum, accessit ut lacrymarum causas inquireret. At ille amarissime ingemiscens et vehementius lacrymas fundens, Tu, inquit, Rufine, ludis et mala [Col. 0312B] mea non sentis; ego autem lamentor et gemo calamitatem meam, quia quidem servis et mendicantibus aperta sunt templa Dei, et proprium Dominum libenter exorant, mihi vero ingressus non est ad eum. Insuper etiam clausi sunt coeli. Haec dicens, verba singula singultibus irrumpebat. Quem cum idem Rufinus beato reconciliare Ambrosio persuaderet, neque tamen potuisset, haec imperator in media jam platea cognoscens, Pergo, inquit, et justas in facie suscipio contumelias.

Cumque ad sacra limina pervenisset, in sanctam quidem basilicam non praesumpsit intrare, sed veniens ad antistitem, et inveniens eum in salutatorio residentem, supplicabat ut ejus vincula resolveret. At ille tyrannicam dicebat ejus praesentiam, et contra [Col. 0312C] Deum vesanire Theodosium, ejusque calcare leges. Verum imperator, Non, inquit, insurgo adversus ecclesiasticas sanctiones, nec inique ingredi limina sacra contendo, sed te solvere vincula mea deposco, et communis Domini pro me exorare clementiam, nec mihi januam claudi, quam cunctis poenitentiam agentibus Dominus noster aperuit. Tunc antistes, Quam, inquit, poenitentiam ostendisti post tantas iniquitates? Quibus medicaminibus incurabilia vulnera plagasque curasti? At imperator, Tuum, inquit, opus est et docere et medicamina temperare, meum vero oblata suscipere. Quibus verbis imperatoris auditis, quae illius humilitatem atque ipsum spontaneam poenitentiae suscipere afflictionem monstrabant, sanctus Ambrosius salutarem ei medicinam tantorum [Col. 0312D] vulnerum apposuit, qua percepta imperator magnas gratias referebat. Tali ergo tantaque et praesu. et imperator virtute clarescebant, quorum opus valde fuit admirabile, illius fiducia, hujus obedientia, illius zeli fervor, hujus autem fidei puritas. Porro regulas pietatis quas a magno sacerdote percepit, etiam reversus in Constantinopolitanam urbem servavit. Nam dum festivitatis tempore ad ecclesiam processisset, oblatis in altari muneribus, mox egressus est. Cumque Nectarius praesul ecclesiae mandasset cur intus stare noluisset, mandavit princeps: Vix, inquit, potui discere quae differentia sit imperatoris et sacerdotis; vix enim veritatis inveni magistrum; Ambrosium namque solum novi vocari digne pontificem. [Col. 0313A] Tantum itaque prodest increpatio a viro virtutis prolata!

Unde perspicuum est quod decet bonos et pios rectores salubres antistitum, quasi spiritualium medicorum, humiliter et libenter auscultare correctiones, testante Salomone, qui ait: Inauris aurea et margarita fulgens, qui arguit sapientem et aurem obedientem (Prov. XXV, 12). Melius est enim a sapiente corripi quam stultorum adulatione decipi. Nam si nostrorum vulnera corporum a medicis sanari vehementer desideramus, et in praesentia medicorum eadem ostendere non erubescimus, et in dolore medicinae spe salutis oblectamur, quanto magis de vulneribus et plagis animarum nostrarum nos majorem habere curam oportet, quousque spiritualis [Col. 0313B] medicus, quamvis acerrimam medelam adhibeat, per quam spes certa nostrae sanationis fiat? Sicut enim scalpellus medici non ob hoc malus est quod resecet vulnera et putridas amputet carnes, sic et correctio salubris.


Quam lux rutilo nova coelo
Fit grata habitantibus orbem
Post nubila noctis opacae
Phoebi radiante corona;
Quam ros sitientibus arvis
Post torrida caumata Cancri,
Boreae post frigora saeva
Ver florigerumque serenum;
Sic praeveniente piaclo
Animae fit chara medela. [Col. 0313C]
Morbis medicantur anhelis
Jam quisque salubribus herbis
Tulerint quo corporis aegra.
Cura vigilante sagaci
Famulae si tanta rependunt
Fragili medicamina carni:
Cur non potior medicina
Dominam medicatur honoram,
Simulando jura creantis
Animam deitate beandam?
Quis vulnera tollere culpae
Medico potest sine docto?
Caveant igitur dominantes;
Vitiis si mente labascunt;
Adeant medicosque peritos, [Col. 0313D]
Christi pietate ministros
Quis discant subdere colla,
Qui possunt pellere morbos
Oleo vinoque salubri.
Nec non coelestibus herbis
Paradisi flore creatis
Exstinguunt dira venena.
Revocant animas et ab imis
Verbo virgaque potenti,
Quas sancta coelitus arte
Revehunt ad pascua vitae.
[Col. 0314A]


CAP. XIII.

Non est facile hominibus universas vitare hostis insidias. Nam dum quispiam libidinis effugerit passionem, incurrit in avaritiam; qua declinata, invidiae fovea praeparatur; hanc si transcenderit, vitium furoris incurrit, et alios plurimos laqueos ponit inimicus, quo capere possit incautos. Et corpus quidem passiones habet facile ministrantes, ut animam possit occidere; sed mens divino solatio vigilans machinationum ejus destruit argumenta. Humanam naturam participatus Theodosius praefatus imperator habuit passionum quoque communionem, justoque furori immensam permiscens crudelitatem, injustam operatus est passionem. Quam rem narrare necessarium [Col. 0314B] est propter utilitatem legentium [a 1Kb] : Thessalonica civitas est grandis et populosa, in qua dum fuisset orta seditio, quidam judicum lapidati sunt atque tracti. Hinc indignatus Theodosius non refrenavit infirmitatem iracundiae, sed jussit injustos gladios super omnes evaginari, et una cum nocentibus innocentes interimi. Septem millia etenim hominum, sicut fertur, occisi sunt, non praecedente judicio, sed tanquam in messibus omnes simulincisi sunt. Quam ob rem, ut diximus, beatus Ambrosius praefatum imperatorem sancto zelo succensus graviter redarguit, ac furorem principis irrationabilem et scelus nefandum severa invectione detestatus fuit.

Unde bonus et prudens rei publicae gubernator aptum est ut illud praecaveat, ne dum suam suorumve [Col. 0314C] injuriam ulcisci supra modum disponit, irrationabilis reatum furoris incidat; sed propriam iram refrenare non negligat, et justi furoris stimulos affectu pietatis removeat, ne forte si plus justo desaeviat in subjectos, incurrat rabiem leoninae ferocitatis. Unde scriptum est: Noli esse sicut leo in domo tua, subvertens domesticos tuos, et opprimens subjectos tibi (Eccli. IV, 35). Nam sicut debellare superbos, ita et parcere subjectis, justum et misericordem dominum oportet. Unde et Antoninus imperator dicebat malle se unum civem servare, quam mille hostes occidere. In corrigendis itaque criminibus miscenda est lenitas cum severitate; faciendum ex utraque temperamentum, ut neque multa asperitate exulcerentur subditi, neque nimia benignitate solvantur. Nec ulla [Col. 0314D] correctionis seu vindictae habeat modum, nisi recte praecedat judicium. Nec decet serenum rectorem furore iracundiae, tanquam felle amaritudinis, esse perturbatum, si justum vult proferre judicium, cum nimis irascentium caeca sint judicia. Non enim potest serenum lumen justitiae ac veritatis cernere, qui caligine obnubilatur iracundiae. Opponatur itaque fortis patientiae clypeus, contra irrationabilis impetum furoris. Nam, sicut scriptum est, Melior est patiens viro forti, et qui dominatur animo suo expugnatore urbium (Prov. XVI, 32). Fortior enim est qui [Col. 0315A] violentiam et in se ipso inclusam feram superat iracundiam, quam qui leonem perimit.

Quanta vero mala per subitaneum furorem et impatientiae vitium eveniant, quis explicare potest? Rex Saul, furoris impetum non refrenans, immani saevitia sacerdotes Domini trucidavit. Salomon quoque quamvis splendore sapientiae fuerat illuminatus, tamen furoris passione repletus, suum fratrem interfici praecepit, pietatem tyrannidi postponens. Quid referam de reprobis Judaeis? qui dum zelum, sed non secundum scientiam habuerunt, in Filium Dei et sanctos ejus discipulos homicidae exstiterunt. At patientis virtute mansuetudinis sanctus David praeditus, etiam inimicis suis saepe pietatis affectu pepercit; nonnunquam vero Dei zelo stimulatus inimicos [Col. 0315B] Domini usque ad mortis exitium protrivit. Decet enim dilectum Deo principem contra hostes et blasphemos Christiani nominis fulmineum frequenter habere zelum. Nam si Nabuchodonosor rex alienigena, ne blasphemaretur Deus Israel in tantum saeviit, ut tale decretum firmaret dicens: Quicunque dixerit blasphemiam in Deum Sidrac, Misac et Abdenago, ipsi in interitum erunt, et domus eorum in perditionem (Dan. III, 96); quanto magis orthodoxos rectores contra inimicos Christianae fidei et doctrinae atque religionis zelare oportet? quatenus Omnipotenti, cujus ministri gratia sunt ordinati, tanto magis placeant, quanto ferventius ea quae Christi sunt, laudabili zelo satagere anhelant.


Post inclytos labores [Col. 0315C]
Ac laurea tropaea,
Toga candente pacis,
Et regia corona
Lectis micante gemmis
Auroque compta flavo;
Cum purpura coruscat,
Aulae decorus ordo,
Feliciter regentem
Cum sors beata comat,
Quam saepe mentis aulam
Perturbat ira praeceps,
Ac zelus ardet intus
Caeco furore cretus!
Aenea fervet olla
Nec sic furens in astra, [Col. 0315D]
Ceu principis severa
Cor saevit ut leaena.
Nolens modum tenere [Col. 0316A]
Infecta mens veneno.
Misceatur ergo menti,
Flagransque odore pacis
Dux fiat, ac serenus
Grato nitente vultu.
Nec judicans sit ante
Quam veritas patescat.
Nam notione nocte
Cor splendet ut lucerna.



CAP. XIV.

Sed dum boni rectores fastum superbiae tyrannidis in adversariis debellare student, non in se nec in suorum fortitudine, sed in Altissimi virtute et gratia totam confidentiam stabilire debent, quia ipse est solus et potens protector omnium in ipso [Col. 0316B] fiducialiter sperantium. Unde per Psalmistam dicitur: Bonum est sperare in Domino, quam sperare in principibus (Psal. CXVII, 9); bonum est confidere in Domino, quam confidere in homine (Ibid. V. 8). Et alibi: Nolite confidere in principibus neque in filiis hominum, in quibus non est salus. Exiet spiritus ejus et revertetur in terram suam. Et reliqua (Psal. CXLV, 3, 4). Cui etiam Jeremias concinit dicens: Domine, omnes qui te derelinquunt, confundentur; recedentes a te, in terra scribentur; quoniam dereliquerunt venam aquarum viventium Dominum (Jerem. XVII, 13). Maledictus homo qui confidit in homine, et ponit carnem brachium suum, et a Domino recedit cor ejus. Et reliqua (Ibid., V. 5). Nullus ergo debet confidere in homine, aut praesumere quod nullus ei possit resistere. [Col. 0316C] Praesumebat et silurus piscis quod hamum sibi nemo jaceret, nemo tenderet retia; et si incidisset, omnia disrumperet, et tamen fuscinam [a 97Kb] non evasit. Quod si quis singulari fortitudine excellens ob hoc singulos non timeat, idem multos necesse est ut caveat. Nam qui ab uno vinci non potest, interdum a multis vincitur. Elephas grandis est, et occiditur; leo fortis est, tigris fortis est, et occiditur. Prudentis autem rectoris est etiam metuere vel praecavere inferiores, cum saepe ab inferioribus superiores superentur. Quam immanis est crocodilus et dentibus atque unguibus intolerabilis! qui tamen ab enideo bestiola ventre perimitur. Monoceron elephantem cornu perforat. Formidabilis elephantus murem timet. Leo rex ferarum exiguo scorpionis aculeo [Col. 0316D] occiditur. Nemo itaque in suis viribus temere praesumat.

Sed ne quis in suorum fortitudine ac numerositate [Col. 0317A] confidat, Xerxes rex Persarum bellum adversus Graeciam a patre susceptum per quinquennium instruxit; qui videlicet Xerxes DCC millia armatorum de regno, et CCC millia de auxiliis, rostratas etiam mille ducentas, onerarias tria millia numero habuisse narratur; ut merito inopinato exercitui, immensaeque classi vix ad potum flumina, vix terras ad ingressum, vix maria ad cursum suffecisse memoratum sit. Sed Leonidas rex Spartanorum cum quatuor millibus hominum contra mille millia armatorum ejusdem Xerxis in bellum processit, ac, deletis Persarum copiis, victor et bello clarissimus cum suis paucis pro amore liberandae patriae occubuit. Xerxes vero, bello in Graecia infeliciter gesto, contemptibilis suis factus, in regia circumventus occiditur. [Col. 0317B] Nam saecularis gloriae et incurvabilis superbiae pedisequa est ignominia. Hinc per Salomonem dicitur: Dominus exercituum hoc cogitavit ut detraheret superbiam omnis gloriae, et ad ignominiam deduceret omnes inclytos terrae (Isa. XXIII, 9).

Non ergo glorietur fortis in fortitudine sua, nec dives in divitiis suis. Nam si eruca parvusque vermiculus fortior homine est, utquid se jactat terra et cinis, et elata per superbiam, cum ex humo sit, humana contemnit? Itaque qui gloriatur, in Domino glorietur (I Cor. I, 31), qui arcum potentium infirmat, et infirmos robore accingit; cujus adinventiones sunt ut superbi cadant et humiles surgant; cui omnis potestas a Patre data est in coelo et in terra, et omnia subjecta sunt sub pedibus ejus. In quo si [Col. 0317C] quis fiducialiter anchoram spei fixerit, misericordia circumdabitur, sicut scriptum est, Qui sperat in Domino, sublevabitur (Prov. XXIX, 25). Exspectatio justorum laetitia, Psalmista attestante, qui ait: Sperantes autem in Domino misericordia circumdabit (Psal. XXXI, 10). Et iterum: Beatus vir, cujus est nomen Domini spes ejus (Psal. XXXIX, 5). Quis enim speravit in Domino, et confusus est? Quis permansit in mandatis ejus, et derelictus est? Quis invocavit Dominum, et despectus est? Quoniam pius et misericors Dominus (Eccli. II, 13).


Quisquis bellipotens saevis confidit in armis,
   In se sive suis spem male fidus habens,
Instabili tremulans folio simulabitur ille,
   Grando quod excussit, quod notus atque movet. [Col. 0317D]
Cujus loricae textura rigente metallo
   Ut fragilis telae nutat araneolae.
Plumbeus ut pugio gladius lentescit acutus,
   Nec fidus dominum protegit et clypeus.
Quem galeae tutela premit ceu lanea cassis,
   Lancea vulnipotens sicut arundo valet.
Talibus horrendus jactabat saepe Golias,
   Quem funda missus stravit ab hoste lapis.
Illum non vicit clypeus, non arma tremenda,
   Nonque minax sermo profuit Allophylo.
Si leo, si tigris, perimitur, si crocodilus,
   Ingens si murem trux elephasque timet;
Ergo nec in proprii fidendum viribus ulli
   Belligero, quamvis aenea membra gerat. [Col. 0318A]
In Domino potius vivo spes tota locetur,
   Qui regit altithronus numine regna Deus.
Qui dat et omnipotens ducibus sperare superna,
   Virtutem valida vincere posse manu.



CAP. XV.

Unde si quando bellici rumores crebrescant, non tam in armis corporalibus et fortitudine confidendum, quam assiduis ad Dominum orationibus est insistendum, Deique sunt imploranda auxilia, cujus in manibus consistit salus, pax atque victoria; qui si pia devotione invocatus fuerit, nunquam se invocantes deserit, sed eisdem misericorditer adjutor in importunitatibus assistit. Nam cum suorum electorum manus et voces ad Patrem misericordiarum elevantur, [Col. 0318B] hostium ferocitas annihilatur, ac nonnunquam hostibus subitanea ignominia mortisque fovea, piis vero inopina victoria disponitur; dum pii viam desperatae salutis, impii autem decipulam insperatae mortis intrant. Sed quod dicimus, evidentibus exemplis nos approbemus.

Moyses legislator cum manus suas in oratione elevabat ad Dominum, vincebat Israel; cum paululum remittebat, vincebat Amalec. Sic et rege Ezechia non corporalibus armis pugnante, sed cum lacrymis exorante, angelus Domini centum octoginta quinque millia Assyriorum una nocte interfecit. Josaphat rex laudes Domino personabat, et Dominus pro laudante hostes superabat, ita ut converteret hostium insidias in semetipsos, vel mutuis caderent [Col. 0318C] vulneribus. Israelitae vero ingentem praedam de spoliis occisorum tollentes, ita onusti sunt ut omnia portare non possent, nec per tres dies spolia auferre prae praedae magnitudine. Quid referram de Machabaeis, qui divino freti adjutorio saepe victores fuerunt? Unde et famosissimus ille Judas atque in bellis Domini invictissimus, ad plebem formidantem ac dicentem, Quomodo poterimus pauci pugnare adversus multitudinem tantam et tam fortem, et nos fatigati sumus jejunio hodie? respondit: Facile est concludi multos in manus paucorum; et non est differentia in conspectu Dei coeli liberare in multis vel in paucis, quia non in multitudine exercitus victoria belli, sed de coelo fortitudo est. Ipsi veniunt ad nos in multitudine contumaci et superba, ut disperdant nos [Col. 0318D] et uxores nostras et filios nostros, et ut spolient nos; nos vero pugnemus pro animabus nostris et legibus nostris, et ipse Dominus conteret eos ante faciem vestram. Vos autem ne timueritis eos (I Mach. III, 17-22). Sicque irrumpens in hostes, contrivit eos, et victoriam accepit de inimicis suis.

Nec solum in Veteri Testamento haec facta sunt, sed etiam in Novo his similia contigerunt. Unde historiae tradunt quod Constantinus imperator cruce Christi pro vexillo utens, universos hostes suos superavit. Similiter et Theodosius Augustus magis orando quam bellando quosdam tyrannos eorumque exercitus prostravit; cui Dominus tempestates, fulgura et tonitrua in auxilium contra adversarios [Col. 0319A] misit, et eos vindicta coelesti protrivit, de quo quidam eleganter poeta [a 1Kb] sic ait:

O nimis dilecte Deo, tibi militat aether,

Et conjurati veniunt ad classica venti.

Quid autem mirum si per magna elementa magnus Dominus magnalia operetur, cum etiam in minutis volatilibus stupenda miracula ipse facere praedicetur? Ecclesiastica namque refert historia quod tempore Constantii imperatoris rex Persarum Sapores nomine, Nisibin civitatem, quam quidam Antiochiam Mygdoniam vocant, multis cum millibus obsidebat, cujus urbis episcopus atque rector et dux erat sanctus Jacobus apostolicae gratiae radiis illustratus. Per idem ergo tempus Ephraim vir mirabilis et conscriptor egregius apud Syros sacratissimo Jacobo [Col. 0319B] supplicabat ut veniret ad muros, et videns barbaros, maledictionis jacula contra eos emitteret. Flexus ergo venerabilis homo ascendit in murum, et cum millia millium videret exercitus, aliam maledictionem eis non petiit, nisi sciniphes et culices, ut per parva animalia supernam virtutem potuissent agnoscere. Orationem vero secutae sunt nebulae sciniphum et culicum. Et elephantorum quidem proboscidas, cum sint cavae, equorum vero aliorumque jumentorum aures simul et nares implerunt. At illi ferre vim parvorum animalium non valentes, sessores suos ductoresque excussos dorsis projecerunt, et disruptas acies confuderunt, exercitumque relinquentes, summo impetu fugiebant. Hoc modo territus imperator parvam clementemque correptionem [Col. 0319C] in se cognscens factam a Deo habente providentiam animarum eum pie colentium, suum exinde reduxit exercitum, confusionem non victoriam ex illa obsidione percipiens.

Legimus et alios sanctos viros, quos contigit aliquando cum Christiano populo in expeditionem exercitus esse, magis oratione contra hostes quam armis saecularibus pugnasse; quomodo sanctus Germanus Antissiodorensis episcopus fecisse legitur, qui cum beato Lupo, episcopo Tricassinae civitatis, in Britanniam ad exstirpandam Pelagianam haeresim missus fuerat, quo tempore necessitas belli Britonibus contra Pictos et Saxones imminebat, quia Picti et Saxones, confidentes in multitudine exercitus sui, Britones opprimere disponebant, quos eadem necessitas [Col. 0319D] in castra contraxerat [b 1Kb] . Et cum trepidi partes suas impares judicarent, sanctorum antistitum auxilium petierunt. Itaque apostolicis ducibus Christus militabat in castris. Aderant etiam Quadragesimae venerabiles dies, quos religiosiores reddebat praesentia sacerdotum in tantum ut, quotidianis praedicationibus instituti, certatim populi ad gratiam baptismatis convolarent. Nam maxima exercitus multitudo undam lavacri salutaris expetiit. Ecclesia ad diem resurrectionis Dominicae frondibus contexta componitur, atque in expeditione campestri instar civitatis aptatur. Madidus baptismate procedit exercitus, [Col. 0320A] fides fervet in populo, et contempto armorum praesidio, divinitatis exspectatur auxilium. Tunc Germanus ducem se praelii profitetur, eligit expeditos, et e regione qua hostium sperabatur adventus, vallem circumdatam editis montibus intuetur, quo in loco novum componit exercitum ipse dux agminis. Et jam aderat ferox multitudo hostium, quam cum appropinquare intuerentur in insidiis constituti, tunc subito Germanus signifer universos admonet, et praedicat ut voci suae uno clamore respondeant; securisque hostibus, qui se insperatos adesse confiderent, alleluia jam tertio repetitam sacerdotes exclamabant. Sequitur una vox omnium, et elatum clamorem repercusso aere montium conclusa multiplicant. Hostile agmen terrore prosternitur, et super [Col. 0320B] se non solum rupes circumstantes, sed etiam ipsam coeli machinam contremiscunt, trepidationique injectae vix sufficere pedum pernicitas credebatur. Passim fugiunt, arma projiciunt, gaudentes vel nuda corpora eripuisse discrimini. Plures etiam timore praecipites flumen quod transierant devoravit. Ultionem suam innocens exercitus intuetur, et victoriae concessae otiosus spectator efficitur. Spolia colliguntur exposita, et coelestis palmae gaudia miles religiosus amplectitur. Triumphant pontifices, hostibus fusis sine sanguine; triumphat victoria, fide obtenta, non viribus.

His itaque et talibus exemplis evidenter ostenditur quod magis homines sanctis orationibus ac divino auxilio, quam armis saecularibus a periculo mortis protegantur. [Col. 0320C] Unde autem solatia praesentis vitae, et defensio contra universa pericula, et victoria de hostibus maxime quaerenda sit, ipse Dominus in veteri lege priorem populum instruens ita ostendit dicens: Si in praeceptis meis ambulaveritis, et mandata mea custodieritis, et feceritis ea, dabo vobis pluviam in temporibus suis, et terra gignet fructum suum, et pomis arbores replebuntur. Apprehendet messium tritura vindemiam, et vindemia occupabit sementem, et comedetis panem vestrum in saturitate, et absque pavore habitabitis in terra vestra. Dabo pacem in finibus vestris; dormietis, et non erit qui exterreat. Auferam malas bestias, et gladius non transibit terminos vestros. Persequemini inimicos vestros, et corruent coram vobis. Persequentur quinque de vestris centum alienos, [Col. 0320D] et centum ex vobis decem millia. Cadent inimici vestri in conspectu vestro. Gaudio respiciam vos, et crescere faciam, multiplicabimini. Et firmabo pactum meum vobiscum. Ponam tabernaculum meum in medio vestri, et non abjiciet vos anima mea. Ambulabo inter vos, et ero vester Deus, vosque eritis populus meus. Ego Dominus Deus vester. Quod si non audieritis me, nec feceritis omnia mandata mea, si spreveritis leges meas, et judicia mea contempseritis, ut non faciatis ea quae a me constituta sunt, et ad irritum perducatis pactum meum, ego quoque haec faciam vobis: visitabo vos in egestate et ardore, qui conficiat oculos vestros et consumat [Col. 0321A] animas vestras. Frustra seretis sementem, quae ab hostibus devorabitur. Ponam faciem meam contra vos, et corruetis coram hostibus vestris, et subjiciemimini his qui oderunt vos. Fugietis, nemine persequente. Quod si nec sic volueritis recipere disciplinam, sed ambulaveritis ex adverso mihi, ego quoque contra vos adversus incedam; et percutiam vos septies propter peccata vestra, inducamque super vos gladium ultorem foederis mei. Cumque confugeritis in urbes, mittam pestilentiam in medium vestri, et trademini in hostium manus. Et reliqua. (Levit. XXVI, 3-25.)

Haec ergo licet priori populo, qui terrena bona ambiebat, per legislatorem dicta sint, tamen Christiano nunc populo convenienter aptari possunt, cui a Domino suo in praesenti tribulatione consulitur, et [Col. 0321B] insuper bona futura in coelis praemittuntur. Huic ergo optime convenit, ut mandata Domini sui servet, et totam spem suam in eo constituat, qui potens est ab omnibus adversis in se sperantes eripere, atque ad prosperitatis eventum et hic et in futuro suos electos transferre.


Ventosa cum desaeviat
Euri procella perstrepens,
Altitonans de montibus
Cum nubilosa grandine,
Sylvae ruantque protinus,
Turbetur et actus maris,
Minas et astris inferat
Ventus crepanti fulmine;
Ferit pavor mortalium [Col. 0321C]
Tunc corda contrementium,
Ne sternat ira coelitus
Propaginem terrestrium.
Quisquis sapit pericula
Vitare corde provido,
Fugit timens haec omnia,
Tutum capessat ut locum.
Sic ingruente maximo
Adversitatum turbine
Totis petenda viribus
Coelitonantis dextera.
Beatus ille praeminet
Qui tunc volante praepete
Oratione machinam
Poli penetrat arduam! [Col. 0321D]
Alas habet haec aureas
Volucris ore lucida.
Laevam regit jejunium,
Dextram tenetque largitas.
Hanc noscit ordo coelitum,
Gaudens salutat advenam,
Offert eamque gloriae
Tribunal ante principis.
Votiva mentis xenia
Tunc prendit, ipsa lactea
Poli revisit climata,
Donisque omnia gratiae.



CAP. XVI.

At vero si bene regentibus et praecepta Dei custodientibus [Col. 0322A] aliqua in hoc mundo adversa contigerint, nec mox debent contristati ab eo refugere atque de ejus auxilio desperare, sed fiducialiter agere, ac de Dei bonitate pleniter confidere. Siquidem haec transitoria vita est justo tentatio tota, in qua plus interdum nocent prospera quam adversa; quia Dei electos prospera dejiciunt, adversa vero erudiunt. Ut enim sapientes perhibent, quinque temporum varietatibus regnum terrenum consistit. Nam primum tempus laboris est, quando per fragores hostium et bella contenditur. Secundum vero quando ipsum regnum suis incrementis ut luna usque ad plenitudinem tendit. Tertium tempus est ipsius plenitudinis, quando undique ab omnibus non offenditur, sed in plenitudine gloriae suae tanquam plenilunii [Col. 0322B] claritas nobilitatur. Quartum tempus est in quo ipsius regni sublimitas instar lunae decrescere incipit. Porro quintum, quod est novissimum, tempus est colluctationis et contradictionis, quando rei publicae quasi turris Siloa summa corruit, ac nullus ad ipsam rem publicam stabiliendam quidquam boni facere vult. Unde colligendum est quam mobilis et quam variabilis sit terreni regni gloria, quae nunquam in eodem statu perseverat, sed sicut luna ut per momenta crescit in prosperis, ita et decrescit in adversis. At vero gloria sine mobilitate nequaquam in terrestri, sed in coelesti regno invenitur. In momentanea enim hujus saeculi potestate, et confusa rerum transibilium inconstantia, quomodo saepe ex procellis adversitatum serenitas redditur, ita in procellas [Col. 0322C] serena mutantur.

Itaque si aliqua contigerint adversa, qui providus est rei publicae gubernator, non statim talibus tempestatum turbinibus infringatur, sed e contra valida mentis fortitudine in Domino confortetur, atque Omnipotenti gratias in adversis referat, qui in prosperis successibus de Domini sui clementia grates agebat. Parum est enim quando in Dei beneficiis, quae nobis accidunt, gratulamur. Nam et hoc gentilis facit et Judaeus et publicanus et ethnicus. Christianorum propria virtus est, etiam in iis quae adversa putantur, referre gratias Creatori, ut in Dei praeconium mens laeta prorumpat, dicamusque: Nudus exivi de utero matris meae, nudus et redeam. Sicut placuit Domino, ita factum est; sit nomen Domini [Col. 0322D] benedictum (Job. I, 21). Quoties enim aliqua tribulatio in mundo evenerit, qui boni sunt, velut vasa sancta, gratias agunt Deo qui eos castigare dignatur; illi vero qui sunt superbi, vel luxuriosi, vel cupidi, blasphemant contra Deum et murmurant dicentes: O Deus, quod tantum mali fecimus ut talia patiamur? At vero de bonis tribulatis ita in Job legitur: Beatus homo qui corripitur a Domino! Increpationem ergo Domini ne reprobes, quia ipse vulnerat et medetur, percutit et manus ejus sanabunt (Job. V, 17, 18). Nam fomentis lenibus, quibus nos Deus consolatur saepe, saepe etiam mordacissimum medicamentum tribulationis adjungit, et quasi clementissimus medicus incidere cupiens putridas carnes et [Col. 0323A] cariosa vulnera adurere, cauterio non parcit; non miseretur, ut magis misereatur.

Interdum vero plus nobis utilia sunt bella et quaelibet adversa quam pax et otium, quia pax delicatos et remissos facit ac timidos; porro bellum et mentem acuit, et praesentia quasi transeuntia contemnere persuadet. Ac saepe superna disponente gratia dulcissimos fructus majoris pacis et concordiae progenerat. Unde et Constantinus imperator, Suaviores, inquit, sunt amicitiae post inimicitiarum causas ad concordiam restitutae. Quisquis vero bonus et justus rector spirituales et carnales hostes nec non quaelibet adversa vel evadere vel triumphaliter vincere desiderat, armamentis spiritualibus munitus atque ordinatus fiat, juxta Apostolum indutus lorica [Col. 0323B] justitiae, galea spei, nec non clypeo fidei protectus, ac divini sermonis gladio coruscus emineat. His enim et talibus armis sanctos atque clarissimos terrarum reges fuisse munitos, et superasse adversarios, et ampla tropaea de hostibus retulisse, atque inclyta regna diu et feliciter gubernasse, multis Scripturarum locis saepissime legimus. Quomodo sanctus David, ut alios causa brevitatis omittam, armis spiritualibus praeditus, quia Deum verum toto corde timebat et amabat, multa evaserat pericula, atque hostes Domini digna saepe perculit ultione.


Ut globus lunae modo luce crescit
Ductus in sphaeram radiis coruscam,
Nuncque decrescit variante motu
   Corniger orbis: [Col. 0323C]
Regna sic terrae bifido tenore
Gloria creseunt modo prosperante,
Nunc et adversis minuuntur ortis
   Aulica sceptra.
Res quid humanas querimur fugaces
Esse ceu fumus fluviusque praeceps?
Nonne sic mundi variant recursum
   Haec elementa?
Post diem claram tenebrae sequuntur,
Post serenatas placidas et auras,
Illico surgit nebulis opacis
   Saeva procella.
Taliter dulcem sequiturque pacem
Litium gurges subitae ruinae.
Unde marcescit hominum propago [Col. 0323D]
   Flos velut agri.
At pius princeps Domino potenti
Corde contrito hilarique vultu
Gratias, postquam nova damna sentit,
   Taliter offert.
Patris excelsi benedicta proles,
Qui creas totum renovasque mundum,
Nunc tuae grates ferimus salubri
   Nos medicinae.
Tune castigas medicante virga
Nos volens salvos nitidos ut agnos
In tui sacra gregis esse caula,
   Optime pastor.
Unde myrrhati calicem liquoris [Col. 0324A]
Quem pie nobis tua dextra porgit,
Simus ut salvi, bibimus libenter
   Dona salutis.
Nosque lorica renitente justi,
Ac spei tuta galea, flagrante
Ense sermonis, fideique scuto
   Quaesumus arma.
Et crucis signo radiante cornu
Exhibe votis populi precantis
Hostium cunctos superare fastus
   Te dominante.



CAP. XVII.

Qui bonus est princeps, multis virtutum praeconiis adornatur, maxime vero clementia, mansuetudine, animae tranquillitate, nunquam recipiens tempestatem, [Col. 0324B] sed pacis concordiam quam fieri potest semper amplexans, non solum erga suos, sed etiam circa inimicos; quos exemplo patientiae atque clementiae pium et magnanimum rectorem vincere oportet, testante Psalmista, qui ait: Cum his qui oderunt pacem eram pacificus (Psal. CXIX, 7). Prudens igitur dominator per pacis connexionem studet semper amplificare, ordinare atque gubernare imperium; cum pax sit omnium rerum tranquillitas ordinis et connexio et incrementum regiae potestatis. Ut enim discordia maximae res labuntur, ita concordia pacis etiam minima crescunt. Unde Publio Scipione interrogante, qua ope res publica Numantiae prius invicta durasset, aut post fuisset eversa, Tyrseus quidam Numantinus respondit: Concordia, invicta; [Col. 0324C] discordia, exitio fuit. Siquidem Numantia civitas per annos XIV, solis IV millibus suorum, XL millia Romanorum non solum sustinuit, sed etiam vicit. Concordia dissensiones reprimit, aspera ad lenitatem, adversa in prosperitatem, inimicitias ad amicitiarum tranquillitatem reducit; amabilis inter amicos, inexpugnabilis ab adversariis, desiderabilis etiam ab inimicis. Haec serena est domi, victrix in praelio; licet neque bellis velit esse implicata, nisi cum pernecessaria et justissima exegerit causa.

Sed sunt nonnulli qui successu terrenae felicitatis et tumore superbiae in tantum existunt elati, ut pacem ab hostibus oblatam spernere, et injusta bella suscipere non pertimescant; et, quod est gravius, duobus forte bellis impliciti, tanquam Spartanorum [Col. 0324D] furore, tertium non recusent. Sed saepe tales virga divinae ultionis juste intereunt, quoniam pacis donum sibi oblatum suscipere nolunt. Quomodo Amasiae regi Judae contigisse legimus, qui misit nuntios ad Joas filium Joachaz filii Jehu regis Israel dicens: Veni et videamus nos (IV Reg. XIV, 8). Remisitque Joas rex Israel ad Amasiam regem Judae dicens: Carduus Libani misit ad cedrum quae est in Libano, dicens, Da filiam tuam filio meo uxorem. Transieruntque bestiae saltus qui sunt in Libano, et conculcaverunt carduum. Percutiens invaluisti super Edom, et sublevavit te cor tuum. Contentus esto gloria, et sede in domo tua. Quare provocas malum, ut cadas tu et Judas tecum? Et non acquievit Amasias. Ascenditque [Col. 0325A] Joas rex Israel, et viderunt se ipse et Amasias rex Judae in Bethsames oppido Judae; percussusque est coram Israel (IV Reg. XIV, 9-12).

Libet etiam commemorare quod de ipso Juliano principe in historia refertur ecclesiastica, qui multos vicos castraque detinens, jam etiam civitates Persarum capiebat. Cumque venisset Ctesiphontem civitatem, in tantum obsedit regem, ut crebris legationibus uteretur, offerens dare suae patriae partem, si soluto bello discederet; quod Julianus noluit, neque supplicantibus est misertus, neque mente percepit, quia vincere quidem bonum est; supervincere, nimis invidiosum. Credens utique magicis artibus, et falsa spe victoriae praesumens; qui dum fuerat in equo et exercitum confortabat certum sperans triumphum, [Col. 0325B] contra illum jaculum repente delatum, discurrens per brachium in ejus latus immersum est. Ex hoc vulnere suscepit terminum vitae. Qui vero justissimum intulit vulnus, hactenus ignoratur, sed alii quemdam invisibilium hoc intulisse ferunt, alii vero unum pastorem Ismaelitarum, alii militem fame et itinere fatigatum. Sed sive homo, sive angelus fuerit, palam est quia divinis jussionibus ministravit. Aiunt enim quia dum fuisset vulneratus, mox manum sanguine suo compleverit, et in aerem projecerit dicens: Galilaee, vicisti! Et in eo ipso confessus cum blasphemia victoriam.

Nullus ergo pacis gratiam fastu temerario debet spernere, aut post hostes prostratos elato corde superbire, quomodo praefatus Amasias et Julianus fecerunt. [Col. 0325C] Unde scriptum est: Non laeteris super inimici tui interitum, ne forte superveniant in te similia (Eccli. VIII, 8). Et iterum: Cum ceciderit inimicus tuus, ne gaudeas, et in ruina ejus ne exsultet cor tuum (Prov. XXIV, 17). Nam Deo displicet quisquis exaltat se in malis alterius. Unde beatus David de suorum interitu inimicorum non solum non erat laetatus, sed vehementer fuerat contristatus, affectu charitatis plangens fortes Israel a Philisthaeis fuisse prostratos, et dicens: Inclyti Israel super montes suos interfecti sunt. Quomodo ceciderunt fortes? Nolite annuntiare in Geth, neque annuntietis in compitis Ascalonis, ne forte laetentur filii Philisthiim, ne exsultent filiae incircumcisorum. Et caetera (II Reg. I, 19). Quibus evidenter ostenditur quantum pietatis [Col. 0325D] affectum sanctus David etiam erga inimicos habebat.


O quam pacificos Cunctipotens amat!
Quis regnum Solymae perpetis annuit
Illos angelici gratia schematis
Ornans clarificat pectore vultibus,
Quorum simplicitas cordibus insita,
Sicut mos avibus felle carentibus.
Hac gaudet sobole celsithronus Pater,
Haeredesque suos hos Deus eligit.
Pacem qui sequitur, splendidus enitet,
Et verbis redolet mel velut Atticum.
Qui pacem renuit, in tenebris manet,
Et caecus gradiens in foveam cadit.
Nam discors animi turbida motio [Col. 0326A]
Expers consilii naufraga parturit
Incautis ducibus saepe pericula,
Quam mortis sequitur mox violentia.
Pax vero medicans dissona glutinat,
Pax lites reprimens gaudia seminat,
Pax jungit populos perpete foedere,
Regnum pace regit rector et optimus.
Quis charisma placet pacis aromate
Virtutum redolent sicut olivifer
Mons pinguis Domini, quo fluit affatim
Lac mel Christicolis nectaris ubere.



CAP. XVIII.

Gloriosi principes et reges atque duces timorem Altissimi ante oculos habentes, neque de pacis tranquillitate, neque de triumphis victoriae sibimet [Col. 0326B] arrogabant, sed totum Omnipotentis gratiae deputantes, dignas gratulationes sacraque vota, seu pro statu pacis, seu pro transacta victoria, Domino persolvebant, qui dat salutem et gloriam regibus in ipso fiduciam spei habentibus, qui voluntatem diligentium se faciet, et orationes eorum exaudiet, salvosque faciet eos; quia custodit Dominus omnes diligentes se, et omnes peccatores disperdet: Sapientia quoque hoc ipsum attestante atque dicente: Qui timetis Dominum, sperate in illum, et in oblectatione veniet vobis misericordia (Eccli. II, 9). Unde per Joel prophetam dicitur: Dominus spes populi sui, et fortitudo filiorum Israel (Joel. III, 16). Quem pro multitudine misericordiarum suarum, et abundantia consolationum, et largitate beneficiorum, quibus humano [Col. 0326C] generi ineffabili bonitate consulit, admirari et praeconiorum laudibus ac benignis devotionibus exaltari et honorari oportet; Psalmista nos exhortante atque dicente: Confiteantur Domino misericordiae ejus, et mirabilia ejus filiis hominum (Psal. CVI, 21). Cui et illud concinit quod in Deuteronomio legitur: Ipse est laus tua et Deus tuus, qui fecit tibi haec magnalia et terribilia, quae viderunt oculi tui (Deut. X, 21). Unde et Israel populus duce Moyse pertransito mari Rubro, submersisque pelago Aegyptiis, canticum exsultationis Domino personuit, quia ejus magnifica in se beneficia persensit. Quid autem referam de famosis et sanctis ducibus ac regibus ejusdem populi, qui quoties de manibus inimicorum liberati, vel de hostibus fuerunt victoriosi, liberatori [Col. 0326D] et protectori suo tam hymnicas laudes quam pacificas hostias caeteraque vota Domino acceptabilia retribuebant? Inter quos ille devotus hymnidicus David pro collatis sibi a Domino beneficiis spiritualiter exsultans aiebat: Cantabo Domino qui bona tribuit mihi, et psallam nomini Domini altissimi (Psal. XII, 6). Hinc ille populus per Nahum prophetam admonetur dicentem: Celebra, Juda, festivitates tuas, et redde vota tua (Nah. I, 15). Quanta vero bona ipsa plebs Domini consequebatur, per Joel prophetam breviter ita describitur: Et comedetis vescentes et saturabimini, et laudabitis nomen Dei vestri qui fecit vobiscum mirabilia, et non confundetur populus meus in aeternum (Joel. II, 25).
[Col. 0327A]

Sed et in Novi Testamenti tempore multi sanctissimi rectores, beneficiorum Altissimi non fuerunt immemores; sed quanto caeteris divina largiente gratia fortiores eminebant et gloriosiores, tanto magis Omnipotenti dignos recompensabant honores; qualis erat magnus et optimus imperator Constantinus, qui insigni pietate decoratus, superna disponente providentia, potitus est Europa universa atque Libya; super has etiam maximam Asiae partem tenens, subjectos habuit ubique devotos. Sed etiam barbarorum alii quidem sponte serviebant, alii devicti. Ubique triumphi videbantur, et victor cernebatur in omnibus imperator, qui divinae celsitudinis potentiam cognoscens atque admirans, et tanta sibi et humano generi collata per Omnipotentis [Col. 0327B] gratiam beneficia enumerans, divitias divina laude atque honoris gloria refertas in hunc modum descripsit dicens: Sacratissimam custodiens fidem, veritatis luce participatus sum; luminis veritate gubernatus, sacram agnosco fidem. Denique per hoc, sicuti res ipsa confirmat, venerabilem religionem esse conspicio, et doctrinam agnitionis sanctissimi Dei omnibus offerentem. Hujus cultum me habere profiteor, quia hujus Dei virtutem in auxilio habens, inchoans a finibus Oceani, omnem terrarum orbem firma spe salutis obtinui. Hunc Deum colo, cujus signum Deo dicatus meus exercitus portat in humeris, et a quo dum justo sermone aliquid poscitur impetratur. Ex ipsis autem tropaeis insignibus beneficia repente suscipio. Hunc itaque Deum immortali [Col. 0327C] memoria me honorare profiteor, eumque summa puraque mente super omnia esse credo. Hunc inclinatis genibus invocabo, qui puram tantummodo mentem et immaculatam animam ab omnibus exigit; virtutis et pietatis actus exquirit, mansuetudinis et clementiae delectatur operibus, mites amat, habet odio turbulentos, diligit fidem, punit perfidiam, omnemque potentiam cum fastu despicit, superborum punit asperitatem, ad fastum elevatos perimit, humilibus autem ac patientibus digna retribuit. Quibus omnibus consideratis, multas Deo refero gratias, quoniam integra providentia omne genus humanum colens legem divinam, reddita sibi pace decenter exsultet.

Et haec quidem piissimus atque Christianissimus [Col. 0327D] imperator dans gloriam Deo pro immensis ipsius beneficiis dicebat. Quis enim rector sub Christiani nominis titulo insignitus, atque ab infantia tutela matris Ecclesiae ubere lacte sinu educatus, et in principali dignitatis apice divina disponente gratia sublimatus, non jugiter Omnipotenti victimas gratiarum offeret, non illius voluntati humiliter atque ardenter obedire, et sanctis ejus servis placare non magnopere contendet? si rex impius Nabuchodonosor Deum Israel honorat, si Alexander Magnus cum esset paganissimus illius templum adiit, illius majestati cervicem subdidit, se genibus provolutus curvat, ab illo auxilium efflagitat, illi victimas immolat, atque insuper sancti pontificem templi Jaddum plurimis [Col. 0328A] honoribus sublimat. Theodosius quoque lux imperatoriae dignitatis sacratissima, pro beneficiis a Deo sibi collatis creberrimas gratias referebat, multis honoribus Christo suo vota compensans, quibus Christi amore refertis, tam Hierosolymis ecclesias constitutas quam per singulas civitates positas multum honoravit, et cum Hierosolymam pergeret, et cum denuo remearet.


Si pax proveniat, seu plaudant ampla tropaea,
   Arroget incautus talia nemo sibi.
Nam Deus omnicreans, ingratos atque superbos
   Mente sui cordis spernit ubique duces.
Diligit et mites, grates Dominoque ferentes,
   Cujus multiplices gratificantur opes.
Nam neque divitiae faciunt neque regna beatos, [Col. 0328B]
   Si non celsithrono laus sit honorque Patri.
Ob hoc eximius divino munere princeps
   Hymnidicas laudes vota Deoque ferat.
Dum pax arridet, tumidus dum sternitur hostis,
   Dum pollet terris copia plena bonis,
Dum Deus ex alto regem populumque triumphet
   Magnifice plebem glorificando suam.
Absit murmurium populo, cum manna redundet
   Tranquillae pacis multiplicisque boni.
Cantica laetitiae potius tollantur in astra,
   Tantis pro donis organizare decet.
Spiritus omnipotens orbis dum climata refert,
   Dum quoque terrigenis regna superna patent.



CAP. XIX.

Nam quisquis est prudens et sanctus Christiani [Col. 0328C] populi dominator, beneficiorum Domini semper fit memor; ideoque beneficii largitorem honoribus magnificat, atque honoratum se esse cognoscit, piaque affectione de privilegiis et causis sanctae matris Ecclesiae, quae est sponsa Dei vivi, conservandis et augendis, nec non de honore ac reverentia sacerdotali laudabilem sollicitudinem habet. Tunc enim se fidelem Dei esse cultorem ostendit, dum Christiana devotione quidquid ad honorem et gloriam Christi sanctaeque ejus Ecclesiae pertinet, ordinabiliter disponere fideli sermone studet, seque omnibus adversitatibus, si necesse fuerit, ob defensionem populi Dei, tanquam scutum objicit, qui se suumque regnum divina protectione defendi exoptat. Nec cessat augere honoribus Dei Ecclesiam, qui vult suum augeri [Col. 0328D] et amplificari imperium; ac de pace et securitate pia solertia pertractat ecclesiastica, qui transitoriam et aeternam pacem ac securitatem desiderat obtinere. Sit ergo fortis imitator ipsorum principum, qui ante ipsum juste et pie in voluntate Dei regnaverunt, et Christianum populum bene rexerunt, Christique Ecclesiam opportuno solatio foverunt, Dei timorem et coelestis remunerationis spem semper, ante oculos habentes, et omnia quae agebant sive disponebant, secundum voluntatem ejus perficere festinantes, non pravorum iniquitatibus consentientes, sed prava in directa summo studio secundum trutinam justitiae transferentes. Sciebant enim quia qui emendare potest et negligit, participem se procul dubio delicti [Col. 0329A] constituit, quomodo in libris Regum narratur de Heli sacerdote, qui filiis suis in cultu divino delinquentibus, et populo oblationes suas Deo offerenti vim facientibus, insuper et cum mulieribus quae observabant ad ostium tabernaculi dormientibus pepercit, et non eos auctoritate paterna acriter corripuit. Quanta vindicta super eos venit, et super omnem populum! Quoniam traditi sunt ipsi filii simul cum arca Domini et universus populus in manus Philisthiim, et caesus est Israel plaga magna nimis, ita ut triginta millia peditum ibi cecidissent, quoad arca Domini capta est. Duo quoque filii Heli, Ophni et Phinees, mortui sunt, ipseque Heli cum audiret arcam Dei captam et filios suos mortuos, cecidit de sella retrorsum, et fractis cervicibus mortuus est; [Col. 0329B] sicque sacerdotium ab ejus domo ablatum ad aliam domum translatum est; nec quisquam de stirpe Heli ultra in templo Domini ministravit.

Hoc itaque exemplo et aliis similibus, quae in Scripturis sacris referuntur consideratis, sacratissimi principes atque rectores non recipiebant personas adulatorum, mel dulcedinis verborum pravae persuasionis veneno intermiscentium, nec consentiebant fraudibus iniquorum nequiter blandientium; quoniam si illis consentiatur in talibus nequitiis, non solum ipsi peccantes, sed et eis consentientes pariter interibunt. Ac boni et prudentes reges, quoniam ipsi recte vivunt, pio zelo praevaricantes disciplinabiliter redarguunt et corrigunt; unde sibi duplicem remunerationis a Domino palmam acquirunt, dum male [Col. 0329C] in subjectis redarguere, et eosdem ad bona verbo et exemplis provocare student. Oportet enim Deo amabilem regnatorem, quem divina ordinatio tanquam vicarium suum in regimine Ecclesiae suae esse voluit, et potestatem ei super utrumque ordinem praelatorum et subditorum tribuit, ut singulis personis et quae justa sunt decernat, et sub sua dispensatione prior ordo devote obediendo fideliter subditus fiat. Et ideo in bono rectore debet laudabilis intentio esse, et bono studio illud providere, quatenus praepositi ecclesiarum Dei suum locum legitime teneant, eisque ad hoc adminiculum regia clementia tribuat, ut officium suum secundum mandata Dei et sacrorum canonum instituta pleniter agere valeant; nec eis saeculares potestates impedimento fiant, sed potius ad [Col. 0329D] fidem Dei servandam et cultum justitiae perficiendum faveant. Ideoque, ut in superioribus praediximus, per singulos annos synodales fieri conventus necesse est, ubi ecclesiastica jura et negotia juste et legitime discutiantur. Idcirco diligentissime bono et pio rectori providendum est, ut sanctificatio nominis Domini, quae in locis Deo consecratis manet sine ulla reprehensione, in quantum possibile fuerit, servetur. Et tales rectores atque dispensatores in eis constituantur, qui sine inexplebili avaritia atque luxuria res bene tractent divinas, et Dei servis atque famulabus sufficientem victum atque vestitum tribuant, viduisque et orphanis atque pauperibus juxta canones provisionem condignam primum impendant, et [Col. 0330A] servitutem congruam regi orthodoxo de rebus quae supersunt exhibeant; ut primo ordine fiat quod ad divinum, et in sequenti quod ad humanum pertinet obsequium. Nam si provida solertia erga carnales milites cura sit exhibenda, quatenus eis cuncta necessaria erogentur impendia; et qui plus in bellicis tumultibus laborant, et ad profectum rei publicae devotiores et fortiores, atque utiliores fiunt, plus mercedis et honoris accipiunt; quanto magis providendum de spiritualibus Christi militibus, quorum sanctis laboribus et orationibus ipsa res publica servatur incolumis et illaesa? Hostes quoque visibiles et invisibiles superantur, copia rerum temporalium cum prosperitatis eventu cumulatur. Sancti angeli in adjutorium populo invitantur, serenitas pacis [Col. 0330B] redditur, imperium amplificatur. Postremo regia dignitas et honorificentia diu atque feliciter potestate extenditur, ac filii filiorum in apice regni nobilitantur.


Orthodoxus ac beatus ille rector eminet
Qui Dei timore mactus atque amore fervidus
Anteponit illa semper aulicis negotiis
Christiana quis ubique crescit alma gloria.
Qui pio tenore servat omne privilegium,
Unde regis candidata sponsa Christi gaudeat.
Qui lupos rapaces arcet aequitate regia,
Christiana ne premantur improbis ovilia.
Ipse zelotes et instat ardens more fulminis,
Emicans et ultor ensis insequendo reprobos.
Auribus modestis ille verba temnit aurea, [Col. 0330C]
Ne mel ore suggerentis det venena toxica.
Nam colax in ore gestat arte verba mellea,
Cordis ac sinu retentat intus felle machinas.
His homunculis resistat Christianus arbiter.
Scita legum mos et ordo patriaeque regulae,
Ac Dei colat ministros sanctitate fulgidos,
Qui Deo placere norunt ore, corde, moribus.
His precantibus beatis res beata publica
Omnibus bonis abundat, sicut arva fructibus.
Principis honor thronizat, ac tropaea buccinant
Laeta pax ubique regnat quieta gaudia.



CAPUT XX.

Has autem paucas de multis, divinas et humanas historias percurrens, vestrae, domine rex, excellentiae commonitorias obtuli litteras, vestro amore ad hoc [Col. 0330D] opusculum instigatus, sciens me debitorem esse vestrae celsitudinis obsequio; utile fore perpendens, si quae sparsim in divinis et humanis eloquiis de quibusdam malis regibus sive principibus leguntur, in unum breviter deflorarem opusculum; unde possit vestrum delectari ingenium, et nostrae devotionis erga vestrae claritudinem intelligentiae manifestari benivolum queat obsequium. Sic et apes ex diversis floribus mella in utilitatem dominorum transitura colligunt, quibus gratissimos favos artificiosa dispositione componunt.

Hos itaque apices velut enchiridion vestri sagacitas ingenii saepius transcurrendo perlegat, quatenus facilius animadvertere possit quanta mala malis, et [Col. 0331A] quanta bona bonis rectoribus superna et divina justitia rependat. Ut enim reprobis praesentes offensiones, calamitates, captivitates, filiorum orbitates, amicorum strages, frugum sterilitates, pestilentias intolerabiles, breves et infelices dies, diuturnas aegrotationes, mortes pessimas, et insuper aeterna supplicia retribuit; ita e contra justis et sanctis rectoribus multa in praesenti solatia, divitiarum abundantiam, triumphorum gloriam, pacis tranquillitatem, praeclaram sobolis indolem, multos et felices annos ac perpetuum regnum in futuro donat. Nam sicut impiis sive prospera sive adversa cuncta in exitiosos fines accidunt, sic electis Dei omnes adversitates seu felicitatis eventus in bonum concurrunt, testante Apostolo qui ait: Omnia autem concurrunt [Col. 0331B] in bonum his qui secundum propositum vocati sunt sancti (Rom. VIII, 28). In adversis quidem pro tempore exercitati, sed in prosperis abundanter a Domino consolati; fastu superborum despecti, sed coelesti juvamine victoriosi. Quorum meritis et sanctarum precum intercessionibus hostes superati, principes capti, urbes munitissimae fractae sunt tanquam tela araneae, maria fuerunt pervia, fortia quaeque facta sunt infirma, et quae infirma existimabantur mox exstiterunt fortia. Aer quoque saepe ventis, nubibus et grandine contra rebelles decertavit, ultoribus aether ignibus atque tonitruis super hostes intonuit, aequora violentissimas exercuerunt tempestates, angelica deservierunt ministeria, sol luna caeteraque sidera cursum stabiliri statuerunt, terra vivos [Col. 0331C] deglutivit ac mortuos, ab inferis eadem evomuit. Omnes enim creaturae eis erant subjectae, quoniam ipsi Creatori corde, verbo et opere subditi permanserunt. Quippe quorum erat sanctum studium Deum timere simul et amare, sacra perscrutari eloquia, [Col. 0332A] noscentes gloriam regum esse investigare sermonem et Dei sapientiam, sicut scriptum est: Posside sapientiam, posside prudentiam principium sapientiae; arripe illam et exaltabit te, glorificaberis ab ea cum eam fueris amplexatus; dabit capiti tuo augmenta gratiarum, et corona inclyta proteget te (Prov. IV, 5-9).

Has igitur artes Omnipotenti beneplacitas studiose didicerunt, juste judicare, humiles ac benevolos esse erga bonos, superbos vero et invectos in malos; pauperes alere, ecclesias Dei adjuvare, nec spem in transitorio et caduco regno ponere, sed in coelesti et permanentis semper regni beatitudine votum ac desiderium collocare. Quorum exempla et insignia gesta, atque felicem transitoriae vitae cursum, insuper aeternae retributionis gloriam vos semper [Col. 0332B] amare, cogitare, atque imitari, domine rex, summopere decet. Sic enim Dominus omnipotens erit custos et defensor vester contra omnes adversarios vestros, quos magnifica potentia sua conteret pedibus vestris, vel bellico seu pacis jure subjiciet, et corona gratiae suae vos in omnibus adornabit, dies vestros cum felicitate et gloria in hoc saeculo extendens, atque justorum consortio regum qui Deo placuerunt in perpetua felicitate constituens. Et erunt filii tui sicut novellae olivarum in circuitu mensae tuae (Psal. CXXVII, 3). Sedebunt post vos in solio regni vestri. Dabit eis longaevam in hoc mundo aetatem scilicet ac felicitatem, si in viis Domini ambulaverint atque mandata ipsius custodierint; insuper vero regnum coelorum, potestate et gratia Salvatoris et [Col. 0332C] Domini nostri Jesu Christi, cui est perpes gloria et potestas cum Patre et Spiritu sancto in saecula saeculorum. Amen.

Explicit Sedulius de Rectoribus Christianis [a 2Kb] .




[Col. 0331]
SEDULII SCOTI EXPLANATIONES IN PRAEFATIONES SANCTI HIERONYMI AD EVANGELIA.
(Mai., ibid.)
[Col. 0331D]

. Beatissimo papae Damaso Hieronymus. Novum opus me facere c. e. v. Damasus papa cum quatuor [Col. 0332D] Evangeliorum volumen Romano sermone variis et inter se discordantibus exemplaribus perspexisset [Col. 0333A] fuisse conscriptum, sanctum Hieronymum pia jussione ad hoc compulit, quatenus per collationem a 1Kb] Graecorum, sed veterum codicum correctum Evangelium Latino sermone conscriberet. Itaque tanti praesulis votis beatus Hieronymus assensit. Novum opus, et reliqua. Novum opus se facere dicit, Evangelium scilicet per authentica Graecorum exemplaria correctum, ac Romano sermone conscriptum, quod nemo alius ante ipsum Romanus fecerit, et ideo novum opus appellatur. Satis autem honeste ac verecunde adversus aemulos se excusat, cum non praesumptiosa temeritate [b 1Kb] se hoc fecisse, sed beatissimi papae jussione coactum se ad hoc opus accessisse asseveret. Cogis, pro eo quod est coegisti, per chronismon positum esse intellige, quo schemate diversa [Col. 0333B] tempora pro aliis temporibus ponuntur. Ex veteri. Ex eo quod est opus, per syllemsin, opere assumendum est, ut plena constructio fiat: novum opus me cogis facere ex veteri opere. Vetus autem opus dicit authenticum quodlibet Evangelium Graeco sermone conscriptum, ex quo novum opus suum, correctum videlicet Evangelium et Latine conscriptum, se facere coactum testatur. Unde recte subditur: ut post exemplaria Scripturarum t. o. d. q. q. a. s. Exemplaria [c 1Kb] dicit non solum Graecos, sed etiam Romanos Evangeliorum codices; neque solum authenticos atque veros, sed etiam novos atque vitiatos libros, et maxime in Latino sermone conscriptos, qui apud varias nationes utriusque linguae per totum terrarum orbem dispersi sunt. Inter exemplar autem et [Col. 0333C] codicem hoc interest, quod codex sit jam scriptum quodlibet volumen, etiamsi ex ipso codice adhuc nihil scribatur; cum vero ex ipso alter codex scribatur, tunc exemplar esse incipit. Multi quoque codices, id est decem vel centum seu plures, unum exemplar appellari possunt, si sensu verbisque nihil discrepent. Codex vero nonnisi unum volumen nominatur.

2. Sedeam. Cum jacendo vel stando vel recumbendo sanctus homo vera a falsis discernere possit, in hoc quod dicit sedeam, dignitas sancti viri judicantis ostenditur. Cur autem variorum exemplarium arbiter sedere jubetur, causam subjungit: et quia inter se variant q. s. i. q. c. g. c. v. d. Multa namque discrepantia in Romanis exemplaribus erat, quando [Col. 0333D] pene tot exemplaria quot codices fuerant; quando vix ullus codex alteri codici collatus, in sensu et in verbis concordabat. Cujus erroris causas ipse in sequentibus ostendit. Idcirco necesse erat diligenti indagatione discutere, quae sint illa Latina exemplaria quae cum Graeca concordent veritate; ex cujus linguae fontibus pene tota divina Scriptura in Latinum sermonem translata est. Cum enim varii rivuli turbulenti esse sentiuntur, fons purus est requirendus, atque ex authenticis exemplaribus melleus [Col. 0334A] veritatis sapor gratissime percipiendus. Arbiter, comprobator. Hoc distat inter judicem et arbitrum, quod judicis officium est damnare vel absolvere, arbitri vero ministerium est aliquid eligere vel refutare. Variant, discordant, discrepant. Decernam, dijudicem, comprobem. Pius labor, sed periculosa p. i. d. c. i. a. o. i. Opus pietatis est Evangelica verba cunctis erroribus eradicatis expurgare; sed quantum ad toxicam aemulorum invidiam imperitorumque judicium attinet, in hoc periculosa praesumptio esse videtur, quod de aliorum scriptis et erroribus ipse judicet; cujus novum opus, quamvis Graecae veritati consentaneum, ab omnibus legentibus erit judicandum. Non quod revera periculosa praesumptio in hoc pio labore esset, cum nullus [Col. 0334B] reprehensor veritatis sectatori formidandus sit, nisi quantum ad invidorum caecum judicium pertinet, quibus talis labor quasi periculosa praesumptio esse videtur. Et bene suum laborem praesumptionem nominat, quod nullus ante eum Latinum Evangelium per recta Graecorum exemplaria sic correxerit.

3. Senis mutare linguam. Subintelligitur ex praecedentibus, periculosa praesumptio est. Senis linguam mutare, est cujuslibet catholici senis loquelam, longo usu in vitiis tritam et usitatam, informare ac meliorare. Per linguam locutio vel loquela intelligitur. In quod autem ipsa lingua mutari debeat, subjungit: et canescentem mundum ad i. r. p. Et est sensus: non parvae difficultatis est, sed periculosae [Col. 0334C] praesumptionis esse videtur, ut canescens mundus, id est homines in mundo canescentes, cuncto pristino errore deterso, novum et per me correctum Evangelium, ad similitudinem parvulorum discere incipiant; quatenus senilis lingua more puerili ad recte loquendum instruatur; cum senilis aetas prae omnibus tardior sit ad discendum; majorisque difficultatis sit, hos a pristino usu ad veritatem revocare, quam alios cujuslibet aetatis instruere. Quis enim doctus, et reliqua usque sacrilegum. Supra dixit quod propter hunc novum susceptum laborem, ab omnibus esset judicandus: nunc enumerat qui sint illi omnes a quibus ipse judicetur, videlicet doctus quilibet sive indoctus. Doctum dicit quemlibet in Romano Evangelio, quamvis vitioso, verbis ac sensibus instructum; [Col. 0334D] indoctum, verbis quidem evangelicis imbutum, sed mysticis et abditis sensibus doctrinae evangelicae minus eruditum. Qui utrique, cum in manus correctum ab ipso evangelicum codicem assumpserint, et a prima saliva, id est suo Evangelio, quod prolixo jam tempore usitatum recitant, hoc novum Evangelium distare conspexerint, statim voce judiciaria proclamabunt, talis novi Evangelii auctorem falsarium esse et sacrilegum. Saliva [d 1Kb] , priori sensu Falsarium, erraticum. [e 1Kb] Sacrilegum, furem, violatorem [Col. 0335A] sanctarum sententiarum. Unde autem a temerariis [a 1Kb] judicibus arguendus sit, ostendit subjungens: quidquid audeam in veteribus libris a. m. c. Veteres libros, antiquos ac vitiosos Romanorum codices nominat, in quibus necesse erat quae deerant addere; et pro vitiosis, congrua et recta ponere; et quae superflue sunt addita, corrigere, scilicet penitus resecare atque auferre: cum, sicut ipse in sequentibus refert, plura propriaque capitula aliorum evangelistarum in aliis sint addita evangelistis.

4. Huc usque pravas adversum se invidorum objectiones breviter intimavit. Nunc eos arguta dispulsione in sequentibus devincit, et seipsum probabilibus et idoneis causis defendit simul et expurgat. Adversus quam invidiam d. c. me. c. Invidiam, alienae [Col. 0335B] felicitatis odium dicimus. Sed hic invidiam, falsam de se suspicionem [b 1Kb] , qua falsarius et sacrilegus a temerariis judicibus ipse aestimetur, designat. Sed quae sit ipsa duplex causa, qua se adversus aliorum invidentiam dicit consolatum esse, subjungit: quod et tu, qui summus sacerdos es f. i. Summum sacerdotem, id est summum pontificem, beatum Damasum nominat. Sacerdos autem dicitur quasi sacrum dans. Cujus piae jussioni consentire laudabile erat; non obedire autem, nota superbiae fuisset. Altera quoque causa, scilicet mendosa codicum varietas subditur: et verum non esse quod variat, e. m. t. c. Solidissimum argumentum [c 1Kb] est adversus maledicos [d 1Kb] adversarios, quod et ipsi absque ulla contradictione ore consentaneo comprobant, verum scilicet [Col. 0335C] non esse omne quod variat. Sed haec sententia diligenter investiganda est. Nunquid enim omnia quae varia sunt, vera non sunt? Quid enim magis varium sit atque discrepans quam lux et tenebrae, vita et mors, dulcia et amara, alba et nigra, formosa et deformia, et caetera pene innumerabilia? Nunquid tamen haec omnia vera non erunt, quia varia sunt? Quod valde absurdum est dicere vel credere. Sed ita intelligendum est, quod lux vera non erit, si quidquam tenebrarum in se mixtum habuerit. Nec vera vita, neque vera dulcedo aut albedo vel formositas appellanda est, cui aliqua mors aut amaritudo vel nigredo, aut aliqua deformitas immixta fuerit. Sic etiam quod ait, verum non esse quod variat, sentiendum est, quod liquidum et purum per [Col. 0335D] se verum non erit omne quod aliquo mendacio aut intermixta falsitatis nebula variatum fuerit. Ideoque Romana Evangelia vera non erant, in quantum varia falsitate corrupta fuerant.

5. Quod statim approbat cum subinfert: si enim Latinis exemplaribus, et reliqua usque quot codices. Unum prorsus exemplar quatuor Evangeliorum apud Latinos esse oportebat, ut licet innumeros codices haberent, tamen ipsi inter se codices nihil in verbis et in sensu discreparent; et sic tot codices unum [Col. 0336A] exemplar fierent. Sed quia tot erant exemplaria pene quot codices, id est quando inter se fere omnes codices sensu et verbis variabant; et verum non erat omne quod mendosa falsitate varium fuerat; liquido concluditur quod Latinis tunc exemplaribus fides adhibenda non erat. In hac itaque sententia ipsos erraticos convincit, ac si evidenter diceret: Si Latinis exemplaribus fides est adhibenda, non multa et varia exemplaria, sed unum absque varietate exemplar habere Latini deberent. At vero Latini non unum ac verum, sed varia falsaque exemplaria habent; ideo Latinis exemplaribus fides non est adhibenda. Nec mirum, centum vel mille aut etiam plures codices, si inter se nihil verbo sensuque discrepent, unum exemplar appellari, cum etiam quatuor [Col. 0336B] Evangelia unum Evangelium appellantur, licet et ipsum Evangelium ex quatuor voluminibus constet. Nec non et multos Veteris et Novi Testamenti codices unum volumen vel exemplar nominare solemus.

6. Quibus autem exemplaribus seu codicibus fides sit accommodanda, insinuat subdens: sin autem veritas est quaerenda de pluribus, et reliqua usque corrigimus. Graecam originem esse dicit authentica Graecorum exemplaria, ex quibus veluti liquidis purisve fontibus divina Scriptura in Romanum sermonem manasse cognoscitur. In quibus fontibus meram et simplicem veritatem quaerendam, et corrigenda admonet quae vel a vitiosis interpretibus sunt male edita, vel a praesumptoribus imperitis emendata [Col. 0336C] perversius, aut a librariis dormitantibus [e 1Kb] addita vel mutata sunt. A vitiosis interpretibus, id est seu Graeca seu Latina sive utraque lingua minus eruditis; quod ipse in sequentibus dicit, in Marco plura Lucae et Matthaei; rursusque in Matthaeo plura Joannis et Marci; et in caeteris, reliquorum, quae in aliis propria sunt interserendo, posuerunt. Aut a librariis dormitantibus, id est pervigiles mentis oculos non habentibus, caeca ignorantia detentis. Aut addita sunt aut mutata. Vitiosi scriptores saepe non solum ex vitiosis exemplaribus eadem vitia scriptitant, sed etiam, sua propria incuria, quaedam superflua addunt, quaedamque vitiosa pro rectis immutant. Nonnunquam etiam rectum ordinem vel verborum vel sensuum, sive utrorumque, transmutando [Col. 0336D] pervertunt. Et quod gravius, nonnulla quae valde necessaria sunt, frequenter omittunt. Quibus quatuor vitiis, id est adjectione, detractione, immutatione, transmutatione, cuncta erroris silva nascitur.

7. Sed ut reprehensibiles erraticos [f 1Kb] notavit, ita et eos quos quantum ad hoc institutum [g 1Kb] opus pertinet, praetermittendos esse existimat, competenter enumerat, cum subjungit: neque vero ego de veteri disputo, et reliqua usque pervenit. Nota historia est, [Col. 0337A] quod Ptolemaeus Philadelphus rex Aegypti petivit ab Eleazaro pontifice dari sibi divinas Scripturas. Itaque LXX seniores, qui in sacris erant eloquiis edocti, Vetus Testamentum maxima cum industria [a 1Kb] ex Hebraeo in Graecum transtulerunt sermonem, quorum editionem multi orthodoxi Patres sequentes, in Latinam linguam tertio jam gradu transtulere. Pulchre autem ad nomen Veteris Testamenti alludit, cum ipsum nonnisi a grandaevis et senioribus refert fuisse translatum; ut videlicet Vetus Testamentum veteres et seniores conscriberent. Et quia multa etiam utilia a LXX interpretibus, quasi quadam incuriosa oblivione praetermissa sunt, quod apostolica auctoritas approbat, apte illos seniores nominat, quae aetas obliviosa esse a physicis perhibetur. [Col. 0337B] Quod autem LXX interpretum editionem tertio gradu ad Romanos pervenisse asseverat, in hoc latenter ostendit, propter varios ac vitiosos interpretes, multa vitia in Latinis codicibus fuisse conscripta, quando non ex Hebraicae veritatis liquido fonte, sed per varios turbulentos rivulos tertio tandem gradu sacra veteris Instrumenti Scriptura in Romanum manavit eloquium. In hoc itaque loco et in subsequentibus incuriam suggillat interpretum.

8. Non quaero quid Aquila, Symmachus et Theodotion, et reliqua usque incedat. Ecclesiastica refert historia quod hi tres interpretes Ebionitae haeretici fuerunt, quae haeresis asserit Christum, de Joseph et Maria natum, hominem purum fuisse, et legem [Col. 0337C] ritu Judaico esse servandam. Symmachus Graecus fuit temporibus Severi imp. Sed Aquila Ponticus sub Commodo, Theodotion Ephesius sub Adriano, ambo tamen Judaei proselyti in eadem historia fuisse leguntur, ideoque ex Hebraicis voluminibus quasi Hebraei in Graecum sermonem, quem proselyti didicerant, interpretandi peritiam habuerunt. Porro Theodotionem inter novos et veteres idcirco medium incedere dicit, quod aliquando LXX seniorum, nonnunquam vero Aquilae et Symmachi editioni consentaneus invenitur. In quo tacite insinuat Hieronymus quod ipsi Theodotioni, quasi subtilis ingenii viro, non per omnia LXX interpretum, neque Aquilae et Symmachi editio probabilis fuerit visa; sed nunc istos nunc illos assequens, nunc quaedam peculiaria ex [Col. 0337D] Hebraica veritate assumens, elegantiora quaeque ut sibi visum fuerat edidit. Sit illa vera interpretatio q. a. p. Non ego, inquit, nunc, discutio an sit etiam illa vera interpretatio, qua ego ipse ex Hebraica veritate Vetus Testamentum in Latinum transtuli sermonem, cum evidentissime ipsam veram esse constet, quam apostolica mecum simul auctoritas comprobet. Multa namque testimonia ex Veteri Instrumento in apostolicis dictis posita reperiuntur, quae non in LXX interpretum editione, sed in Hebraica veritate, ex qua Hieronymus transtulit, inveniri [Col. 0338A] possunt. Sicuti est illud Ex Aegypto vocavi filium meum, et alia plurima.

9. Satis autem honeste ac verecunde de sua tanquam de alterius interpretatione loquitur cum dicit: sit illa vera interpretatio, quam apostoli probaverunt; ne videlicet arroganter de seipso loqui videretur Non igitur, inquit, de Veteri Testamento, nec de variis ejusdem interpretationibus nunc disputando judico; de Novo nunc loquor Testamento, quod Graecum esse non dubium est, et reliqua usque edidit. Novum Testamentum proprie vocatur perpetuae haereditatis coelestisque beatitudinis firma Dei promissio, omnibus per fidem in gratia baptismatis justificatis. Testamentum instrumentum dicitur, quod Graecum esse non dubium est, quia nimirum [Col. 0338B] omnes codices Novi Instrumenti primum Graeco sermone sunt editi, excepto apostolo Matthaeo; non quod ipsius quoque Evangelium Graeco sermone non esset conscriptum, sed quia primitus Hebraicis litteris est editum, ac dehinc in Graecum sermonem fuit translatum. Hoc certe cum in nostro sermone discordat, et in diversos rivulorum tramites ducit, uno de fonte quaerendum est. In Romano sermone varium et inter se dissonum fuisse Evangelium saepe commemorat, quod non limpido puroque fonti, sed propter discrepantes ac varios codices diversis ac turbulentis rivulorum tractibus allegorice comparat; ideoque ex Graeci sermonis fonte purissimo dulcem veritatis haustum quaerendum esse dicit, id est veritatem ex veris Graecorum exemplaribus quaerendam; [Col. 0338C] falsos vero codices penitus refutandos asserit. Unde apte subditur: praetermitto eos codices, et reliqua usque quae addita sunt. Hi duo, Lucianus et Hesychius, emendarios [b 1Kb] imo falsarios de Veteri et Novo Testamento codices ediderunt, quibus LXX Interpretum editionem praesumptiosa temeritate absque Hebraicae veritatis consideratione [c 1Kb] emendare conati sunt; nec non ad erroris sui cumulum, in Novo Testamento quaedam superflua et inepta superaddiderunt. Quorum merito codices praetermittendi sunt, in quibus ridiculosa emendatio falsaque additio perspicue cernitur. Potest et aliter intelligi, quod praefati codices nec revera a Luciano et Hesychio facti sunt, sed sub eorum nomine falso titulo a quibusdam perversis sunt nuncupati. Non enim dicit [Col. 0338D] ipsos codices a Luciano et Hesychio factos, sed nuncupatos esse confirmat; sicut quidam pseudoevangelistae sub nomine apostolorum falsa sua Evangelia praetitulaverunt.

10. Igitur haec praesens praefatiuncula, et reliqua usque sed veterum. Hoc est quatuor tantum Evangelia per authentica Graecorum exemplaria emendata esse proposuimus, omissa de Veteri Testamento disputatione, deque variis interpretibus sive veridicis sive erraticis. Signanter autem ordinem ipsorum describit Evangeliorum cum dicit: quorum ordo iste [Col. 0339A] est, Matthaeus, Marcus, Lucas, Joannes, propter discretionem ostendendam ad falsa Evangelia, quae a quibusdam pseudoevangelistis sub quorumdam sive omnium apostolorum nomine praenotata sunt. autem loquitur, ipsos scriptores pro scriptis Evangeliis nominans. Proprie enim diceretur, quorum ordo iste est , , , Calamo. Calamo imperare [a 1Kb] scribere est, sed maluit tropice loqui. Hunc autem ordinem quatuor Evangelia sumpserunt a differenti tempore conscribendi. Nam primo Matthaeus, secundo Marcus, dehinc Lucas, postremo Joannes Evangelium scripsit. Igitur quatuor tantum Evangelia se emendare promittit. Sed qualis sit ipsius emendationis modus, utrum scilicet in verbis et in [Col. 0339B] sensu, an in solis verbis, an potius in solo sensu perturbato, ipsa correctio fiat, breviter explanat subdens: quae ne multum a lectionis Latinae, et reliqua usque ut fuerant. Facilis sensus est ad intelligendum; nam se asserit ea tantum corrigere quae sensum videbantur immutare, ut non tam [b 1Kb] de verborum foliis, quam de sensuum fructuosis thesauris procuraret. Hoc autem fecit, ne si verba et sensum per omnia quae discrepabant loca corrigeret, nimia sui operis novitate cunctos offendens, ab utilitate tam magnifici laboris excluderet.

11. Solent autem sancti Patres propter charitatem non solum ab aliis postulata implere, verum etiam quaedam utilissima et necessaria addere. Qua virtute beatus Hieronymus praeditus, non solum [Col. 0339C] Evangelia, sicuti jussum ei fuerat, corrigit; sed etiam quasdam insuper novas ac valde necessarias evangelici voluminis regulas descripsit; de quibus consequenter edisserit, cum subdit: canones quoque, et reliqua usque expressimus. Canones [c 1Kb] Graece, Latine regulae dicuntur; quorum nomine non solum evangelicas, sed generaliter omnes quaslibet normales regulas appellare solemus. Ipsos itaque Evangeliorum canones, non sua propria industria [d 1Kb] , sed ab aliis illustribus et sapientibus viris inventos, in Latinum se asserit transtulisse sermonem. Tres autem Caesareas legimus, unam Caesaream Cappadociae, quae est metropolis Syriae, et duas in terra promissionis, id est Caesaream Philippi ad radices montis Libani, et Caesaream Palaestinae quae est in littore [Col. 0339D] maris Magni sita, quae quondam Turris Stratonis dicta est, ubi nepos Herodis ab angelo percussus est, et Cornelius centurio baptizatus, cujus Caesareae Eusebius chronicorum scriptor, historiarum expositor, notissimus episcopus floruit.

12. Ob quas vero causas X canones Evangeliorum notati sint atque ordinati, continuo explanat: quod si quis de curiosis [e 1Kb] , et reliqua usque cognoscat. Triplicem, inquit, ob causam canones expressimus, id est interpretati sumus, quatenus quilibet studiosus [Col. 0340A] per eosdem distinctos canones, singula quaeque in Evangeliis capitula, utrum eadem, vel vicina, vel sola sint, cognoscere possit. Eadem autem capitula sunt quae in verbis et in sensu nullum inter se distamen habent. Vicina vero nominantur, quae vel in verbis vel in sensu, seu in utroque, ut quamdam similitudinem habere noscuntur, ita et ex parte nonnullam dissimilitudinem habent. Sola vocantur, propria quaeque apud singulos evangelistas capitula. Sed sola in decimo canone, eadem vero vel vicina in aliis novem canonibus sparsim posita reperiuntur. Cum igitur aperto codice, quodlibet in Evangelio capitulum perspexeris, canone quolibet ex novem canonibus reperto, procul dubio cognosces qui et quot evangelistae ipsum capitulum ediderint; atque [Col. 0340B] eodem, uno seu pluribus concordantibus evangelistis, perspecto ac recitato capitulo, utrum idem an vicinum sit ipsum apud duos, aut tres, aut quatuor evangelistas capitulum statim praenotabis. Sin vero decimum canonem superscriptum esse videris, proprium ejusdem evangelistae quem recitas, cuncta erroris nebula subtracta, capitulum esse non dubitabis.

13. Quem detestandum errorem competenter describit cum ait: magnus siquidem, et reliqua usque inveniantur. In Latinis codicibus duos praecipue erroris modos crevisse dicit, adjectionem videlicet et immutationem. Adjectionem in illis capitulis quae in quibusdam evangelistis plus posita, in aliis qui minus dixerunt sunt addita. Immutationem vero quoties [Col. 0340C] quilibet temerarius ad similitudinem illius Evangelii, quod primum ipse legerat, caetera Evangelia emendaverit, alia scilicet verba pro aliis, licet in eodem sensu, ponendo. Unde accidit ut omnia quae variis in locis vicina vel sola reperiuntur, in aliis evangelistis immutata vel addita ponerentur. Nam vicina immutata; sola vero, quae etiam propria dicuntur, sunt addita. Eadem autem, quia nulla secundum erraticorum aestimationem ratio exigebat, nec mutata nec addita fuerunt.

14. Quaeritur cur etiam alios duos erroris modos, quibus Latinum Evangelium vitiatum fuerat, scilicet detractionem et transmutationem, in hoc loco non commemorat. Ad quod respondendum, quod errorem eorum hic specialiter redarguit, qui pleraque [Col. 0340D] addendo sua industria, nonnulla vero immutando, quatuor Evangelia emendanda esse censuerunt. Caeterum [f 1Kb] quae recta et plenaria sunt, vel minuere vel transmutare, vitiosa negligentia vitiosorum interpretum, vel librariorum dormitantium, sicut etiam supra dictum est, contingit. Potest autem nomine immutationis, etiam transmutatio, adjectio et detractio intelligi. Cum enim quodlibet capitulum pro alio capitulo ponebatur, aut majus pro minori, in quo quaedam adjectio fiebat; aut minus pro majori, in [Col. 0341A] quo detractio erat; aut aequale pro aequali capitulo immutabatur. Notandum autem quod ipsos evangelistas pro Evangeliis nominavit. Quali autem remedio, vel quibus regularibus normis praefatis erroribus succurratur, subjungit: cum itaque canones legeris, et reliqua usque restitues. Quomodo per distinctos canones cognoscantur, quae sunt in Evangeliis eadem vel vicina vel sola, supra expositum est. Nunc notandum est, quod similia nominando, eadem ac vicina capitula designat. Quid enim plus simile dici potest, quam quod idem aut vicinum est?

15. Ostenso in superioribus canonum numero, modo ipsos canones propriis definitionibus describit dicens: in canone primo, et reliqua usque ediderunt. [Col. 0341B] In primis sciendum est, horum canonum quatuor esse modos; primus modus est, in quo quatuor evangelistae concordant, qui primum solummodo canonem continet. In quo primo canone quatuor species esse videntur: aut enim unus evangelista semel in uno aliquo capitulo aliquam causam ex toto vel ex parte dicit, aliique tres diversis capitulis mulpliciter narrant. Aut duo semel, et duo multipliciter. Aut omnes aequaliter, hoc est semel omnes, quando quatuor evangelistae nonnisi singulis capitulis eumdem sensum exprimunt. Secundus canonum modus est, in quo tres evangelistae consonant. Sed ipse modus tres canones complectitur; in quibus tribus canonibus tres formulae reperiuntur. Nam aut unus semel, et duo multipliciter; aut duo semel, [Col. 0341C] et unus multipliciter; aut omnes tres aequaliter in ipsis consonant canonibus. Tertius modus est, in quo duo evangelistae concinunt, quo tertio modo quinque canones concluduntur, in quibus quinque canonibus biformis varietas elucescit. Aut enim alter semel, et alter multipliciter; aut ambo aequaliter in his quinque canonibus ipsa capitula contexunt. Quartus modus est, in quo nulla concordantia, nullaque inter evangelistas invicem dissonantia habetur. Ubi enim nulla inter plures collatio est, nec concordantia nec dissonantia fieri potest. Iste autem quartus modus decimum solummodo canonem continet.

16. De ordine horum quatuor modorum quaestio oritur, cur iste quartus modus, qui ad decimum canonem [Col. 0341D] pertinet, non primum locum ante caeteros modos obtinet, cum in decimo canone singuli evangelistae sola vel propria narrent; vel cur non est secundus modus, ubi duo; et tertius, in quo tres; et quartus, ubi quatuor evangelistae concordant, cum hic ordo melior sit, qui a singulis ad binos ac ternos quatuorque consurgit? Sed respondendum quod non ab ordinabili numero, sed ab excellentia numerosioris concordantiae isti quatuor modi ordinati sunt. Nam ubi maxima inter quatuor evangelistas concordantia est, primus modus esse debet; [Col. 0342A] secundus, ubi inter tres; tertius, ubi inter duos evangelistas consonantia habetur. In quarto limite ille modus collocandus est, in quo nulla concordantia, sed absoluta singularitas evidentissime cernitur. Notandum quoque quod hic numerus X canonum in quatuor Evangeliis, attestatur doctrinam evangelicam decalogo legis esse concordissimam. Caeterum de numero et ordine eorumdem canonum, in Plenario [a 1Kb] , de quo et haec excerpta sunt, reperies. Illud quoque notandum quod praefati canones non omnes in singulis evangelistis positi reperiuntur. Nam in Matthaeo octo positos esse videbis, excepto octavo et nono canone. In Marco sex, praetermisso tertio, quinto, septimo ac nono canone. In Luca septem, exceptis quarto septimoque canone. In Joanne sex, [Col. 0342B] praeter secundum, quintum, sextum et octavum canonem positos reperies, sicut etiam superior canonum descriptio manifestat.

17. Nunc ad ipsorum argumentationem [b 1Kb] canonum stylus sermonis vertendus est, in quo prorsus argumento fructus et utilitas cujusque canonis subtili consideratione discutitur. Singulis vero Evangeliis, ab uno incipiens usque ad finem librorum, dispar numerus increscit. Per singulos Evangeliorum codices bipertitus numerus, capitulorum videlicet et canonum, qui est ad invicem dissimilis, singulis capitulis appositus, id est superscriptus habetur; qui uterque numerus, ab uno, primo scilicet capitulo atque canone, in singulis Evangeliis incipiens, usque ad finem cujusque Evangelii per ordinem conscendit. Sed [Col. 0342C] non similiter uterque numerus capitulorum et canonum in Evangeliis principium sumit. Nam capitulorum numerus in fronte cujuslibet Evangelii ab uno incipit, ac dehinc per ordinem usque ad finem ipsius Evangelii percurrit. At vero canonum numerus in nullius fronte Evangelii ab uno exordium sumit, cum primum capitulum secundum Matthaeum et Joannem, tertii; secundum Marcum, secundi; secundum Lucam, decimi canonis sit. Sed ab eo loco specialiter incipit, ubicunque in quolibet Evangelio primus canon primum superscribitur; secundo quoque canone ibi incipiente, ubi in Evangelio etiam ipse primo apponitur. Quod et de caeteris canonibus similiter intelligendum est, id est ut tertius et quartus et reliqui omnes canones ibi quisque primus incipiat, ubi in [Col. 0342D] quolibet Evangelio primus superscribitur. (Quod tamen primum capitulum secundum Marcum non in exordio ejusdem canonis, sed quasi in medio ipso canone invenies, id est ubi Matthaeus CIII et Lucas LXX capitulum e regione habent notatum. Prima autem capitula Matthaei et Joannis in exordio tertii canonis habes; et primum capitulum Lucae in principio decimi canonis invenies [c 1Kb] .)

18. Igitur, ut dictum est, capitulorum numerus in fronte cujuslibet Evangelii ab uno inchoat. Canonum vero calculus, licet non in principio cujuscunque [Col. 0343A] Evangelii, tamen ab uno similiter, hoc est primo canone, in quolibet Evangelio exordium habet, secundo et tertio reliquisque canonibus deinceps sequentibus [a 1Kb] . Itaque canones secundum Matthaeum ab octavo (secundum Marcum secundo, juxta Lucam septimo, secundum Joannem decimo capitulo) ab uno, hoc est primo exordiuntur. Quod vero ait utrumque numerum disparem esse, quomodo hoc verum est, cum tertium in Joanne capitulum, hoc est, erat autem lux vera quae illuminat, et reliqua, tertium canonem habeat subscriptum, in quo nulla disparilitas sed numeri aequalitas habetur? Sed disparem numerum dissimili colore designatum appellat. Unde per se ipsum explanans, continuo subjungit: hic nigro colore praescriptus sub se habet a. ex. m. n. d. Nam capitulorum [Col. 0343B] numerus ex nigro, canonum vero rubicundo ex minio colore perscribitur. Et quia capitula ante canones inventa, nigro colore sicut ab initio coeperunt, describuntur, recte canones per capitula inventi, rubicundo colore ob causam discernendae ambiguitatis adnotantur. Sed licet uterque numerus, id est capitulorum et canonum, ab uno incipiat, non tamen in eumdem numeri articulum terminatur. Nam capitulorum numerus diverso limite in singulis Evangeliis clauditur. Canonum vero calculus in decimum semper numerum desinit. Unde recte subditur: qui ad decem usque procedens indicat p. n. in quo sit c. r. Numerus canonum juxta unumquemque evangelistam ab uno, id est primo, canone incipiens, in decimo canone terminatur. Siquidem in singulis [Col. 0343C] Evangeliis, licet quidam mediales canones non reperiantur, primus tamen ac decimus canon semper apud omnes evangelistas communiter invenitur.

19. Itaque ne ipsa capitula, quodam confuso errore, in alio nisi in suis canonibus computentur, subtili indagine praecavet cum subnectit: cum igitur aperto codice, et reliqua usque doceberis. Rerum ordinem attentius inspice: nam primo nos admonet evangelicum volumen aperire: secundo, quodlibet capitulum ex subsequenti numero per minium subscriptum, cujus canonis sit, dignoscere. Sed quoniam neque in hoc solummodo perfecta ipsius rei cognitio percipitur, nisi etiam illud sciatur, in quibus capitulis vel unus, vel duo, vel tres evangelistae, in eodem vel vicino sensu alii evangelistae concordent, nos ad [Col. 0343D] distinctam seriem canonum recurrere insinuat, ita subnectens: et recurrens ad principia, in quibus canonum est distincta congeries, et reliqua usque adnotabis. His etenim verbis ad distinctos canonum ordines recurrere nos admonet, ut illud in congerie canonum discamus, in quibus capitulis vel tres, vel duo, vel unus evangelista in consimili sensu cuilibet evangelistae concordet.

20. Et ex hoc loco manifeste intelligitur quod unumquodque Evangelium, non alium nisi suorum capitulorum numerum, debet habere superscriptum. [Col. 0344A] Nam si numerus capitulorum secundum alios etiam evangelistas in unoquoque Evangelio superscriptus fuisset, non nos ad canonum congeriem recurrere admoneret; siquidem hoc necessarium non esset, si in quolibet Evangelio sicut et in congerie canonum, iidem capitulorum numeri secundum plures evangelistas invenirentur. Sed quia nos ad canonum congeriem recurrere admonet, perspicuum est quod illud in congerie canonum discere debemus, in quibus capitulis vel tres, vel duo, vel unus evangelista, in consimili sensu cuilibet evangelistae concordet, quod non in ipso Evangelio, sed in canonum serie discendum esse ostendit: quippe cum unumquodque Evangelium non alium nisi suorum capitulorum numerum debet habere superscriptum. Unde et in [Col. 0344B] superioribus non plures quam duos in Evangelio numeros crescere confirmans, hic, inquit, nigro colore praescriptus, sub se habet alium ex. m. n. d. Nam si quodlibet in Evangelio capitulum non solum suum numerum, sed etiam numeros capitulorum secundum alios evangelistas haberet superscriptos, non singulariter numerum ipsorum capitulorum, sed pluraliter enumeraret ac diceret: Hi nigro colore praescripti sub se habent alium ex. m. n. d. Sed quia capitulorum numerum quomodo et canonum singulariter describit, illud insinuat quod unumquodque in Evangelio capitulum, non alium nisi suum numerum debet habere superscriptum. At vero huic oppositos secundum alios evangelistas capitulorum numeros, in congerie canonum perquirendos esse admonet.
[Col. 0344C]

21. Quaeritur autem cur ipsa aliorum evangelistarum capitula cum proprio cujuslibet evangelistae capitulo conjunctim superscribantur, cum sancti Hieronymi sententia unumquodque Evangelium nullum nisi purum capitulorum numerum habere superscriptum astruere videatur. Sed forte aliquis benevolus ipsorum capitulorum numerum Evangeliis inscripsit, quatenus infirmioribus sensu laborem et difficultatem recurrendi ad congeriem canonum tolleret; aut si forte quilibet ipsam congeriem canonum in suis codicibus adnotatam non haberet, saltem numerum eorumdem capitulorum Evangeliis inscriptum teneret. Unde sicut jam propria cujuslibet evangelistae capitula cognovit, sic etiam qui vel quot evangelistae alii, in suis capitulis huic evangelistae [Col. 0344D] concordent, cognoscere possit.

22. Itaque postquam in Evangelio, cujus canonis sit quodcunque capitulum didicimus, ad principia, hoc est ad titulos singulorum canonum, recurramus. Nam principium canonis est suus proprius titulus, qui sic praescribitur: Incipit primus canon, in quo quatuor, Matthaeus, Marcus, Lucas, Joannes. Similiter et caeteri usque ad X canones sua principia, id est proprios titulos habent praenotatos. Sed cognito canone ex inscriptionis titulo, subsequentem capitulorum ejusdem evangelistae tramitem perspice; atque [Col. 0345A] in ipsius serie tramitis, eumdem capituli numerum quem in Evangelio superscriptum notasti, si non mendosus codex fuerit, incunctanter invenies. Sed in aperto codice Evangelii utrumque didicisti, id est numerum capituli, et canonem cujus sit ipsum capitulum. Quid autem proprie discatur in distincta canonum congerie, continuo explanat dicens: atque e vicinia caeterorum tramitibus inspectis, quos numeros e. r. h. a. Caeterorum namque est ut in distincta novem canonum serie illud proprie cognoscatur, quod in diversis tramitibus cuilibet capitulo oppositi capitulorum numeri apud unum seu plures evangelistas intelligantur.

23. Sed quid prodest in canonum tramitibus numerum capitulorum solummodo dignoscere, nisi eorum [Col. 0345B] vim ac sensum in contextu ipsius Evangelii ad purum comprehendere possimus? Unde nos ad ipsos Evangeliorum codices recurrere hortatur, cum subinfert: et cum scieris, recurres ad volumina singulorum, et reliqua usque dixerunt. Cum in quolibet canone intellexeris varios capitulorum numeros, et qui vel quot evangelistae in ipsis variis capitulis cuilibet alii evangelistae concordent, tunc recurrens ad volumina singulorum evangelistarum, statim eosdem capitulorum numeros, quos ante in subnotatis canonum tramitibus signaveras, per singulos evangelistas, id est per singula Evangelia, appositos et superscriptos esse videbis, atque eosdem evangelistas in suis propriisque locis eadem vel similia dixisse reperies. Recurres subinde cum fixa mente [Col. 0345C] et firma memoria. Volumina, codices singulorum evangelistarum. Repertis enim subinde in voluminibus singulorum evangelistarum numeris propriorum capitulorum, quos signaveras in canonibus, reperies intus in textu evangelico et loca, id est capitulorum aliorum evangelistarum, in quibus locis vel eadem vel vicina, id est ipsum vel similem sensum, in ipsis capitulis iisdem evangelistae dixerunt. Primo itaque nos admonet, ordinalem cujuslibet capituli numerum in Evangelio scire. Secundo cujus canonis sit ipsum capitulum in ipso Evangelio suspicere. Tertio eidem capitulo apud unum vel plures evangelistas oppositos capitulorum numeros in canonem distinctis tramitibus dinumerare. Quarto vim ac sensum eorumdem capitulorum in contextu evangelico [Col. 0345D] quaerere, id est quatenus utrum eadem sint vel vicina capitula, dignoscere possimus.

24. Sequitur praefationis conclusio: opto ut in Christo valeas, et memineris mei, beatissime papa. Magno dilectionis affectu beato Damaso, ut in Christo valeat, exoptat. Deinde praemium suscepti a Damaso operis charitative poscit, cum beatissimum papam, ut in sacris precibus et quolibet spiritali juvamine ipsius meminerit, desiderabiliter exorat. Finit praefatio.
[Col. 0346A]

ITEM HIERONYMUS DAMASO PAPAE [a 1Kb] .

25. Sciendum etiam, ne quis ignarum ex similitudine numerorum error involvat. Hoc argumentum de continuatis [b 1Kb] capitulorum similitudinibus, et de oppositis eorum collocationibus indistincta canonum serie pertractat. Cujus argumenti causam ostendit dicens, ne quis ignarum ex similitudine numerorum, scilicet capitulorum, error involvat. (Ut verbi gratia, in primo canone secundum Matthaeum, capitulum undecimum quater notatur; secundum Marcum capitulum quintum quater notatur; secundum Lucam, capitulum decimum quater notatur [c 1Kb] .) Sicut enim ex rerum differentia certa scientia percipitur, sic e contrario ex indiscreta similitudine, erroris caligo nascitur. Sed quomodo huic errori succurratur, [Col. 0346B] videamus. Quod sicubi in subnotatione canonum distinctorum, in canone quolibet, et reliqua usque continuatas similitudines. Sensum hujus loci breviter perstringamus. Ubicunque in subjectis canonum tramitibus videris tres evangelistas id ipsum capitulum bis vel ter vel quater eo amplius adnotando iterantes, et quartum evangelistam oppositis in suo tramite diversis capitulis conspexeris decurrentem, nihil aliud ibi intelligendum est, nisi quia illud quod tres evangelistae in singulis capitulis semel dixerunt, quartus evangelista toties multipliciter narraverit, quoties diversis capitulis eumdem sensum replicaverit.

26. Sed cum haec sententia ad primum solummodo pertineat, in quo quatuor evangelistae concordant, quaerendum cur dicat in quolibet canone, cum [Col. 0346C] non in alio nisi in primo solum canone haec inter tres et unum evangelistam concordantia sit. Itaque sciendum est quod nomen primi canonis commune sit quatuor evangelistis, quibus ipse primus canon communiter deputatur. Nam in quatuor canones ipse primus canon dividitur, qui sit primus canon secundum Matthaeum, item primus canon secundum Marcum, dehinc primus canon secundum Lucam, postremo primus canon secundum Joannem. Quod autem ait, in canone quolibet tres evangelistas bis vel ter vel quater aut etiam eo plus eumdem numerum per ordinem habere adnotandum, non ita sentiendum est quasi quolibet primo canone, verbi gratia secundum Matthaeum, tres evangelistae in uno ipsius Matthaei tramite, eumdem capituli numerum [Col. 0346D] multipliciter adnotarent; sed ita intelligendum quod tres evangelistae singuli per se in quolibet primi canonis tramite eumdem capituli numerum replicare solent. Nam in canone primo secundum Matthaeum, itemque in canone primo secundum Marcum, dehinc in canone primo secundum Lucam, deinde in canone primo secundum Joannem, hanc replicationem crebro invenies. Haec autem replicatio fit, non quod in contextu sui Evangelii quilibet evangelista unum capitulum bis, vel ter, vel quater aut plus iteraverit, [Col. 0347A] cum prorsus illud capitulum nonnisi semel dixerit; sed ob hoc numerus ejusdem capituli in canone replicando praenotatur, quatenus ipsum capitulum quibusque oppositis apud alios evangelistas capitulis in eodem vel consimili sensu respondere monstretur.

27. Ex quo mira res fit, quod quando in Evangelio suo quilibet evangelista consimilem sensum per varia capitula iterat, tunc in distinctis canonum tramitibus, nullus eorumdem capitulorum similis numerus replicatur. At vero cum in evangelico volumine a quovis evangelista semel aliquid dicitur, tunc in canonum congerie ejusdem capituli numerus recapitulatur; quia nimirum hoc quartus evangelista variis capitulis edisserit quod alii tres semel dixerunt: [Col. 0347B] ideoque numerus ejusdem capituli in canonum tramitibus repetitur, eo quod sensus ipsius in oppositis apud alios evangelistas variis capitulis continetur. Itaque quod Matthaeus undecimo, Marcus quarto, Lucas decimo capitulo, in exordio primi canonis semel proloquuntur, quartus Joannes eumdem sensum quatuor capitulis, hoc est VI, XII, XIV et XXVIII, multipliciter edisserit.

28. Item si uno quolibet eorum, aut etiam duobus, et reliqua usque quotiens praetulerint in numerorum adnotatione distantiam. Sensum hunc breviter explicemus. Hoc etenim dicit: Ubi in canonum distinctis tramitibus unus vel duo evangelistae eumdem capitulorum numerum bis, vel ter, vel quater, aut plus iteraverint, [Col. 0347C] et diversus capitulorum numerus in caeteris evangelistis, uno scilicet vel duobus, inveniatur oppositus, nihil aliud in hoc sciendum est, nisi quia illud quod unus aut duo evangelistae bis vel ter vel plus replicaverint, toties unus aut duo alii evangelistae eumdem sensum proloquantur, quoties oppositis diversis capitulis ipsum sensum proferunt.

29. Sciendum autem quod haec argumentatio ad omnes canones, excepto decimo canone, communiter pertineat. Cum enim duo evangelistae semel aliquid dicunt, et alii duo multipliciter, hoc primo canoni deputatur: cum vero unus semel, et duo multipliciter narrant, secundo et tertio quartoque canoni ascribitur: quando vero unus semel, et alter multipliciter quemlibet sensum pronuntiat, in quinque canonibus, [Col. 0347D] hoc est quinto, sexto, septimo, octavo ac nono canone hujuscemodi consonantia reperitur. Unde recte subjungitur: hoc et in omnium novem canonum collatione servabitur; illud procul dubio insinuans quod haec posterior argumentatio omnibus, praeter decimum, canonibus communis sit. Quod ipse ostendit cum subinfert: caeterum in decimo, quoniam propria s. t. c. non potest contra id comparatio e. q. s. est. Nam si comparatio est, vel similium, vel diversorum ad minora, vel minorum ad majora collatio, nulla comparatio fieri potest de his quae per se absoluta existunt. Sequitur conclusio: opto ut in Christo valeas et memineris mei, beatissime papa. Ille [Col. 0348A] in Christo valere dicendus est, quisquis cunctis vir tutibus per Christum confortatus existit.

ITEM PROLOGUS QUATUOR EVANGELIORUM HIERONYMI PRESBYTERI AD EUSEBIUM.

30. Plures fuisse qui Evangelia scripserunt, et Lucas evangelista testatur dicens: quandoquidem multi conati sunt, et reliqua usque et ministri fuerunt sermonis. In hoc prologo de numero et ordine Evangeliorum expositurus, prius pseudoevangelia eorumque temerarios auctores eleganter refutat. Ac ne suo quasi quodam praejudicio illos respuere videretur, beatum Lucam evangelistam hujus rei testem esse ostendit. Et perseverantia usque ad praesens tempus monimenta declarant. Nec solum, inquit, ipse Lucas ipsos notat, sed et propria illorum volumina, quae usque ad praesens [Col. 0348B] tempus perseverant, eosdem erraticos multis modis produnt. Cur autem reprehensibiles existant, causam declarat dicens: quae a diversis auctoribus edita, diversarum haereseon fuere principia; ut est illud juxta Aegyptios, et Thomam, et Matthiam, et Bartholomaeum, XII quoque apostolorum. Illorum, inquit, scripta diversarum haeresium fuere seminaria: ideoque non immerito tam detestandi auctores haeresiarchae digno vocabulo censentur, qui sub falso titulo, quasi sub apostolorum nomine conscripto, falsa evangelia condiderunt. Quibus Basilides atque Apelles merito subjunguntur, quorum unus CCCLXV coelos, alter duos invicem contrarios deos inter alia nefanda dogmatizabant.

31. Ecclesia autem, quae super petram, Domini V. [Col. 0348C] f. e. Petra Christus intelligitur, juxta Apostolum qui ait: Petra autem erat Christus; super quam petram fundatam esse dicit. Unde Dominus in Evangelio dicit: Tu es Petrus, et super h. p. ae. E. m. Quam introduxit rex in cubiculum suum. Cubiculum regis aeterni interna sunt gaudia patriae coelestis, in quae nunc introducta est Ecclesia per fidem, in futuro plenius perducenda per rem. Et ad quam per foramen descensionis o. m. m. s. Manum suam dilectus sponsus ad nos per foramen mittit, cum nos Dominus occulta invisibiliter compunctione ad opus virtutum accendit. Similis dammulae hinnuloque cervorum. Capreoli etenim pernicitate pedum, insuper et hostium insidias cominus praevidentes, per anfractus montium sagaciter declinare solent. Hinnuli [Col. 0348D] quoque, quomodo et capreoli, pernicitate pedum multum valent. Sic sancta Ecclesia mundis sui cordis oculis, quae agenda sint quaeque vitanda discernit; quae errorem declinandi anfractus mente sagaci perspicit, et cursu pernici bonae operationis de convalle lacrymarum in locum quietis [ad sponsum suum vivere medi] tatur; quatenus ambulans de virtute in virtutem, illum videre mereatur in Sion, hoc est in specula sempiternae habitationis.

32. Quatuor flumina paradisi instar eructuans. Quatuor flumina paradisi dicit Geon, Phison, Tigrin, Euphraten; quae quatuor flumina quatuor evangelistas designant [a 1Kb] , hoc est Geon Matthaeum, Phison [Col. 0349A] Joannem, Tigris Marcum, Euphrates Lucam. Quatuor et angulos et anulos h. per quos quasi arca t. et custos l. d. lignis m. evehitur. Per arcam Ecclesia Christi designatur; per vectes doctores exprimuntur, qui aurea Veteris ac Novi Testamenti geminaque doctrina exornantur; quibus vectibus arca Ecclesiae ad coelestem patriam vehitur. Quatuor anguli diffusam per quatuor plagas orbis terrarum Ecclesiam designant. Quatuor circuli doctrinam evangelicam, quatuorque virtutes, prudentiam, temperantiam, fortitudinem, justitiam.

33. Primus autem Matthaeus est publicanus, cognomento Levi. Cognomento Levi dicit, quia ex prosapia tribus Levi ipse originem ducit. Matha in Hebraeo sermone domum dicitur; unde Matthaeus donatus [Col. 0349B] interpretatur, eo quod ei donatum est ut non solum apostolus, sed etiam evangelista esset. Matthaeus apostolus evangelista, qui etiam ex tribu sua Levi sumpsit cognomen, ex publicano a Christo electus, primum quidem in Judaea evangelizabat, postmodum in Macedonia praedicabat. Hic requiescit in montibus Parthorum. Secundus Marcus interpres apostoli Petri, et reliqua. Quaeritur, cum Petrus scientiam multarum linguarum, quomodo et caeteri apostoli, perceperit, cur dicat Marcum ejus discipulum, ipsius Petri fuisse interpretem? Nisi hoc ita dictum esse sentiamus, quod quando ipse Petrus Hebraeo sermone Hebraeis evangelizabat, tunc Marcus ut pote ejus discipulus vel idiotis Hebraeis vel certe Graecis, seu quibuslibet barbaris audientibus minusque intelligentibus, [Col. 0349C] eumdem sermonem plane interpretabatur. Item cum Graeco sermone tantus apostolus evangelizabat, tunc Marcus vel Graecis minus eruditis, sive Judaeis, et quibuslibet Graecum sermonem ignorantibus, per illorum propriam loquelam explanabat. Is autem Marcus octavo Neronis anno mortuus placida quiete sepultus est.

34. Tertius Lucas medicus n. s. a. cujus laus in Evangelio, et reliqua. Achaia provincia Graeciae, cujus metropolis est Corinthus. Bithynia provinciae est Asiae. Obiit autem Lucas LXXIVo vitae suae anno, et sepultus est in Bithynia, cujus ossa regnante Constantino Constantinopolim sunt translata. Ultimus Joannes apostolus et evangelista, quem Jesus amavit plurimum, et reliqua. Hic anno LXVIIo post [Col. 0349D] passionem Domini Salvatoris, sub Trajano principe longo vetustatis senio fessus, cum diem transmigrationis suae imminere sibi sentiret, jussisse fertur effodi sibi sepulcrum, atque vale inde dicens fratribus, facta oratione vivens tumulum introivit, deinde in eo tanquam in lectulo requievit; unde accidit ut quidam eum vivere asserant, nec mortuum in sepulcro, sed dormientem jacere contendant; maxime pro eo quod illic sensim terra ab imo scaturiens, ad superficiem sepulcri conscendat, et quasi flatu quiescentis deorsum ad superiora ebulliat. Quievit autem apud Ephesum VI Kal. Jan.

35. Haec igitur quatuor Evangelia, et reliqua usque et in medio sicut similitudo quatuor animalium. Quod [Col. 0350A] dicitur in medio ejus sive electri sive ignis, nihil obstat intelligi, quod quatuor haec animalia, sancti scilicet evangelistae, et ex Domini incarnatione ad fidei virtutem solidati sunt, et in igne persecutionis multis tribulationibus afflicti. Nam in specie electri Christus mediator Dei et hominum designatur. Electrum quippe ex auro et argento est. Sic noster redemptor verus Deus et verus homo ex divinitate et humanitate constat. Et vultus eorum, facies hominis, et facies leonis, et facies vituli, et facies aquilae. Per haec quatuor animalia, sicut ipse Hieronymus mox exponit, quatuor evangelistae designantur. Secundum moralem autem intelligentiam, justus quisque per rationem homo, per sacrificium mortificationis voluntatis suae vitulus, per fortitudinem securitatis [Col. 0350B] contra omnia adversa leo, per contemplationem coelestium efficitur aquila. Quae evangelistam Lucam a Zacharia sacerdote s. i. p. A Zacharia, inquit, sacerdote; id est tanquam ab eo cujus sit ministerium saepe vitulos immolare.

36. Crura eorum recta, et p. p. Per pedes gressus actuum designantur. Quatuor ergo animalium pedes recti esse describuntur, quia sanctorum evangelistarum atque omnium perfectorum opera, ad sequendam iniquitatem non sunt retorta. Hi autem pedes rectos non habent, qui ad mala mundi quae reliquerunt reflectuntur. Per pennas autem volatus contemplativae vitae designatur. Et quocunque spiritus ibat, ibant, et non revertebantur. Pennata animalia, videlicet evangelistae et caeteri praedicatores [Col. 0350C] sancti, cum incedunt, minime revertuntur, quia sic a terrenis actibus ad spiritalia pertranseunt, ut ad ea quae reliquerint, ulterius nullo modo reflectantur. Quasi enim per quamdam viam eis incedere, est mente ire semper ad meliora. Et dorsa eorum plena oculis. Ea etenim quae sunt ante faciem nostram videmus, dorsa autem nostra alius in nobis videt, et nos videre non possumus. Quia namque sancti viri solerter se aspiciunt, in quibus ab aliis judicari possunt, et districte se vident, sicut saepe ab aliis districte videntur, qui in se nec ea quae se latere poterant, ignorant, lumina in dorso portant. Et rota in rota. Rota in rota est Novum Testamentum in Veteri Testamento. Rota namque sacram Scripturam designat, quae ex omni parte ad auditorum [Col. 0350D] mentes volvitur. Circulus quippe praeceptorum illius more rotae modo sursum, modo deorsum est, quia quae perfectioribus spiritaliter dicuntur, infirmis juxta litteram congruunt; et quae parvuli juxta litteram intelligunt, docti viri spiritaliter intelligendo in altum ducunt.

37. Viginti quatuor seniorum, et reliqua. Viginti quatuor seniores in illis intelliguntur qui perfectionem operis, quae senario numero commendatur, clara Evangelii praedicatione consummant. Nam quater seni XXIV faciunt. Qui tenentes citharas, id est corda laudibus Deo dicata gerentes; et phialas, id est orationes Deo effundentes. Vel phialas dicit mundas cordium conscientias. Adorant Agnum Dei, [Col. 0351A] id est pro adventu regni Dei supplicantes. Introdusit fulgura et tonitrua. Cum in fine saeculi talis fuerit tribulatio, qualis non fuit ab initio, signa pariter maxima clarebunt. Et septem spiritus discurrentes. Unum Spiritum dicit septiformem. Unus est enim spiritus; septiformitas vero perfectio est et plenitudo [Col. 0352A] donorum. Mare vitreum. Baptisma refertur ad vitrum, in quo non aliud videtur exterius, quam quod gestat interius. Animal primum simile est leoni, et reliqua. De quibus quatuor animalibus supra dictum est.




ANNO DOMINI DCCCXXI.
S. BENEDICTUS ANIANENSIS ABBAS.



VITA S. BENEDICTI ANIANENSIS Auctore ARDONE seu SMARAGDO ejus discipulo.
(Mabill. Act. SS. ord. S. Bened., saec. IV.)




[Col. 0351B]
OBSERVATIONES PRAEVIAE.

1. In Gallia Narbonensi (le Languedoc), quam Septimaniam, Gothiam Occitaniamve appellant, multa loca sunt sancti Benedicti nomine ac factis illustrata. Huic ortum dedit comitatus cujus caput Magalona seu Magdalona (Maguelone), urbs ad oram maris Mediterranei, episcopalis sedes quondam, ante annum 1536, quo cathedra Pauli papae tertii auctoritate Montem-Pessulanum translata est. Ea in dioecesi exstat insigne monasterium ab Aniano amne Aniana dictum, cujus auctor Benedictus, idem ipse multorum coenobiorum postea rector, Benedictus Anianensis vulgo appellatus. Ejus Vitam edidit Ardo seu Smaragdus, tanti viri discipulus, rogatu Indensium monachorum; eamdemque Menardus noster cum eruditis notis et observationibus praemisit Concordiae Regularum a Benedicto conditae; tum Godefridus Henschenius in Martio Bollandiano novo rursus commentario illustravit; nosque demum auctiorem ex ms. codice Anianensi recudimus hoc loco. Sanctus Ardo huic scriptioni dabat operam superstite Ludovico [Col. 0351C] Augusto, ut patet ex num. 40. Theodulfus eleganti elogio Benedictum Anianensem Benedicto Basinensi comparat in carmine quod huic Vitae subjiciemus.

2. Benedictum celebrant Martyrologia vetera, tum Anianense, tum Gellonense, tertio Idus Februarii. Sic enim in apographo Gellonensi legitur: III Id. Febr. obitus beati viri Benedicti, qui in provincia Gothia exortus sub Pippino rege Francorum, etc., iisdem fere verbis quibus usi sunt monachi Indenses in epistola ad Ardonem in calce istius Vitae referenda. Eodem die sancti Benedicti officium legitur in vetusto Breviario Anianensi, nec alio die ejus memoria colitur Anianae, ut fallunt nonnulli. Ex quibus corrigenda recentiora Martyrologia, etiam Benedictinum, quae ejus depositionem rejiciunt in diem sequentem.

3. Anianense monasterium suis impendiis excitavit Benedictus, adjuvantibus Carolo Magno ejusque [Col. 0351D] filio Ludovico Augusto: cujus Ludovici quanta fuerit cum in Benedictum, tum in ipsius monasterium animi propensio, probant varia quae concessit, quaeque ego ipse legi diplomata minimum tredecim; quatuor quidem Benedicto abbati inscripta, quintum Senegillo [Col. 0352B] Benedicti successori, sextum Georgio abbati, Trutesindo itidem abbati quatuor, tria Ermenaldo; omnia in gratiam Anianensium monachorum. Istorum diplomatum summaria capita et chronologicas notas referre juvat, quo primorum Abbatum Anianensium ordinem ac seriem delibemus.

4. Benedictus e monasterio Sancti Sequani egressus, postquam annos aliquot in cella prope Anianum exstructa vixit cum discipulis suis, grande coenobium Anianam dictum aedificavit, et basilicam Salvatori ac beatae Mariae nuncupari jussit circiter annum 782. Tum Carolus Magnus ei privilegium immunitatis concessit in sequenti Vita relatum, cujus characteres chronologici exciderunt. Privilegium hoc Ludovicus Augustus, petente Benedicto, confirmavit VIII Kl. Mail, anno primo imperii, indict. 7, Aquis palatio, Durando diacono ad vicem Helisacaris recognoscente: cum pridie ejus diei immunitatem ab itinerariis censibus eidem concessisset. Dein vir venerabilis Benedictus abbas una cum consensu [Col. 0352C] Georgii venerabilis abbatis Anianensis monasterii, quem ipse ibidem successorem elegerat, et monachis ibidem consistentibus, seu etiam Nebridii archiepiscopi, privilegium ab eodem impetravit de Bellacella, concessum VII Id. Martii, anno 6 imperii, indict. 12, Aquisgrani palatio. Denique idem imperator, suggerente Benedicto, monachis Anianensibus fecit potestatem, ut advocati monasterii perdita quaererent, et justa possessa ubique secundum legem defenderent, litteris datis Idib. Octob., anno imperii 3, indict. 11, Compendio palatio, quas Durandus Diaconus ad vicem Fridigisi recognovit.

5. Benedictus Aquisgranum ab Ludovico vocatus, et Indae monasterio praefectus, Senegillum Anianae abbatem substituit anno 815. Id patet ex ipsius im peratoris diplomate de Casa nova sive Gordanico, dato anno 2 imperii ejus, quod postea integrum referemus.
[Col. 0352D]

6. Senegillo Georgius suffectus a Benedicto est anno 819, uti discimus ex aliis Ludovici litteris de Bella-cella, quas modo citavimus, integras inferius adducendas.

7. Georgium excepit Trutesindus anno 822, cujus [Col. 0353A] abbatis electionem confirmant Ludovici Augusti litterae ab Acherio nostro editae in Notis ad Guibertum; aliaeque ejusdem imperatoris ad eumdem abbatem litterae exstant in tabulario Anianensi de immunitate monasterii, datae XIII Kal. April., anno 9 imperii Ludovici, indict. 15, Aquisgrani palatio. Item aliae de Gellone, Monte-calmensi, aliisque de rebus, datae Aquisgrani die insequente ejusdem anni. Denique aliae de quibusdam rebus villae Cinciani in pago Biterrensi, quas res Arnaldus comes domno Benedicto tradiderat; sed postea fisco a missis dominicis revocatas Ludovicus Tructesindo restituit anno 9 imperii, XIX Kal. Septemb. Carbonaco villa, Hirminmario diacono ad vicem Fredugisi recognoscente.

8. Trutesindum sequitur Ermenaldus, cui Ludovicus privilegium ab ipso jam pro advocato donatum confirmavit XII Kal. Aug. anno 22 imperii, indict. 13, Strennaco villa, quas litteras legesis in Notis ad Guibertum, pag. 647. Eidem abbati concessae [Col. 0353B] item sunt aliae litterae inferius referendae, quibus Ludovicus confirmat omnes possessiones monasterii, [Col. 0354A] XII Kal. Novemb., anno 24 imperii, indict. 15, Aquisgrani palatio: quod alio diplomate jam praestiterat de cella Gellonensi XIV Kal. Octob. anno et loco iisdem.

9. Ermenaldo successit Arnulfus, ad quem exstat diploma Caroli Calvi, datum in Pontione fisco regio, anno 13 regni ejus. Haec de primis Anianae abbatibus dicta sint ad corrigendos indices vulgatos. Alios investigare mihi non promptum, aliis rebus occupato.

10. Nec mirum si tot tantisque privilegiis et immunitatibus donatum est Aniana monasterium, ut pote cunctorum caput coenobiorum, non solum quae in Gothiae partibus constructa esse videbantur, verum etiam et illorum quae aliis in regionibus ea tempestate et deinceps per hujus exempla aedificata atque de thesauris illius ditata sunt, inquit Ardo. In ms. codice Anianensi Vitae sancti Benedicti Anianensis praemittitur inscriptio in hunc modum: Vita beati Benedicti abbatis Anianae scripta et missa [Col. 0354B] per S. Ar., id est (ut conjicio) Smaragdum Ardonem, aut certe, sanctum Ardonem.




[Col. 0353B]
[VITA.]



PRAEFATIO AUCTORIS.

1. Dominis merito venerabilibus Patribus, Fratribusque, Inda monasterio Deo Jesu famulantibus, Ardo servorum Christi famulus salutem dicit. Jam pridem, dilectissimi fratres, vestrae ad me delatae fuerunt litterae (infra), amore piae recordationis Patris nostri Benedicti abbatis stipatae, exitumque ac migrationem ejus ad Christum breviter, sed amabiliter continentes. In quibus exiguitatem meam admonere estis dignati, ut latius initium conversationis [Col. 0353C] ejus audire cupientibus scriberem: sed hactenus virium mearum cernens pondus excedere, distuli. Siquidem sagaci industria scribentibus praecedentium vitam meritis venerabilem, virtutibus celebrem, curandum est, ne aut negligentia torpentes omittant utilia, aut inducti gratia adjiciant supervacua: sed diligentissime exquisita, nec non evidentium relatione testium roborata currente calamo scribant, non rusticitatis vitium redolentes peritorum aggravent aures, sed urbanitatis salefacientie [a 1Kb] condita proferant verba, politisque sermonibus, ut ita dixerim, derogantium demulceant aures. Meae vero ipse imperitiae expertus, vestris quandoque pariturus praeceptis longo silui tempore, et ut ab eruditioribus explicaretur sustinui: periniquum nempe decernens, [Col. 0353D] si tanti patroni vitam imperitis attingerem verbis, peritioribusque debitum auferrem laborem, qui queunt, copia verborum affluentes, pompatice quaeque volunt enucleare, et inter syrtes nihil paventes regere cymbam, soloecismorumque vitare fetorem; facundiaque eloquentiae praediti, ex abundanti eis est copia fandi derogantium comprimere linguas. Pavebam ne hi dum vitiose composita corrigere vellent, a male contextis exacerbati adjudicarent negligenda: praesertim cum noverim vos sacrae aulae palatii assistere foribus, nec turbulenti rivuli sitire potum, quin potius ab indeficienti vena purissimi fontis sedulo sapientiae haurire fluenta. Haec me ratio annali continuit spatio.

2. Interea coeperunt me mordacissimis verbis ab inerti studio expergescere fratres, quos ipse pio conamine genuerat Christo, et ut eis illum gestis vitae religiosae resuscitarem compellere; a quo absentes esse solo constat consortio corporis, non plenitudine charitatis. Sic tandem aggredior explicare opus. Dedit ausum ac consilium veniale etiam locus, [Col. 0354C] qui ab eo primitus constat esse constructus, fratresque qui ejus noverant conversationis initia. Nam quod aliis contigit vix non audiri, ab his potuit vix non videri. Igitur pro captu rebus ex parte collectis, impensas operi accuratius explicaturi paramus, et quasi quoddam seminarium latius promulgaturi nimium arctamus; hoc humili prece poscentes, ut si quis hoc despexerit opus, linquat aut corrigat: sin alias, legere et sequi volentibus sinat, seque ad praecedentium Patrum Vitam legendum convertat. Et si hanc ab eorum tramite juxta vires non aberrasse repererit, gratuletur: sin autem, non temere judicando refutet; sed lacrymabiliter interveniendo ei aequissimum Judicem pacatissimum reddat.

3. Vestris quia parui jussis, o sanctissimi fratres, [Col. 0354D] precor, ut me orando adjuvetis ad Deum quatenus orantibus vobis, et meorum mihi detur venia delictorum, et posteris proficiat in augmentum. Rursusque obnixe postulo, ut hanc pervigili studio relegatis, et quaeque vitiose contexta fore probaveritis, elimando corrigite: si qua vero utilia, in arcano pectoris vestri excolenda servate. Siquidem imperio vestro silentii vi subtracta affectum praebuimus, non effectum; loqui nostrum vobis imputabitis, qui non tacere nos imperasse recolitis. Et quoniam ei unicae dilectionis affectu migranti de saeculo Helisacar [b 1Kb] haesit abbas, sicut ipsius auro pretiosor nobis directa [Col. 0355A] testatur epistola; post vestram examinationem illi singulariter censeo praesentari. Esto, occulendam esse decreverit, veniam de meo posco errore: sin vero utilem, qui libenter paruerunt viventi, imitari satagant vitam absentis. Perantiquam siquidem fore consuetudinem, hactenus regibus usitatam, quaeque geruntur acciduntve annalibus tradi posteris cognoscenda, nemo, ut reor, ambigit doctus. Et quoniam mens diversis rebus partita oblivione caecatur, divinitus credimus esse consultum, ut quae oblivio prolixa percurrente tempore poterat abolere, litteris mandarentur servanda, quarum lectione jucundantur, hilarescunt. totosque se ad gratiam inflectunt [Col. 0356A] hi qui talia concupiscunt legere: nec ab his temerarius judicatur auctor scripturae, etiam si contingat minus politis perstrepere verbis, ad quam avide cognoscendam desudant. Concedant igitur nobis et praecedentium legere Vitam, et posteris mandare quae ipsis nostris temporibus vidimus, vel audivimus, ad augmentum animarum profutura: nec condemnemur de imperitis sermonibus, et rusticitatis vitium redolentes, quoniam ratum ducimus normam salutiferam licet rudibus depromere verbis, et in abjectis virgulis pulcherrimum pandere favum. Suo quisque sumat arbitrio, quae animo comperit placitura.



INCIPIT VITA.

4. Igitur vir venerabilis, nomine et merito Benedictus Abbas, ex Getarum [a 1Kb] genere partibus Gothiae oriundus fuit. Nobilibus natalibus ortus, sed eum superna pietas potiori virtutum claritate nobilitavit. Pater siquidem ejus comitatum Magdalonensem, quoadusque vixit, tenuit; et Francorum genti fidelissimus [Col. 0355C] totis viribus exstitit, fortis et ingeniosus: hostibus enim valde erat infestus. Hic nempe magna prostravit strage Wascones, qui vastandi gratia fines regni Francorum fuerant ingressi: e quibus nullus evasit, nisi quem pernix fuga salvavit. Hic pueriles gerentem annos praefatum filium suum in aula gloriosi Pippini regis reginae tradidit inter scholares nutriendum; qui mentis indolem gerens, supra aetatem diligebatur a commilitonibus: erat quippe velox et ad omnia utilis. Post haec vero pincernae sortitur officium. Militavit autem temporibus praefati regis: post cujus excessum, cum regni gubernacula Carolus gloriosissimus rex potiretur, ei adhaesit serviturus.

5. Interea illustrante divina gratia, superno coepit [Col. 0355D] flagrare amore, et ut saeculum linqueret totis aestuare nisibus, periturumque fastidire honorem, ad quem cum labore attingere posse cernebat, sed adeptum cito amittere. Per triennium autem hoc corde tegens, soli Deo secretum tenuit, corpore, non mente se saeculi actibus inserens. Tentabat igitur infra hoc spatium, si continentiae culmen arripere posset, subtrahere corpori somnum, reprimere linguam, abstinere a cibo, parcius sumere vinum, et veluti peritus athleta ad futurum se componere bellum. Praemeditabat siquidem in saeculari adhuc habitu sistens, quae postea devotus implevit; sed quanquam se a saeculi actibus exuere vellet, haesitabat tamen quibus hoc modis faciendum esset: utrum peregrini assumeret habitum; an forte se alicui conjungeret, et hominum oves aut armenta gratis pasceret; an etiam in civitate sutoris exerceret artem, et quae habere [Col. 0356C] posset pauperibus erogaret. Sub tali quippe certamine fluctuante animo ad amorem se vitae regularis convertit.

6. Eo namque anno quo Italia gloriosi Caroli regis ditioni subjecta est, cum frater ejus incaute fluvium quemdam transfretare vellet, et a tumentibus raperetur undis, hic equo sedens, periculum conspiciens fratris, sese inter undas praecipitem dedit, ut pereuntem a periculo redderet extorrem, atque natante equo fratris attigit manum; quem cum tenuit, tentus est; vixque qui eripere morientem voluit, mortis evasit periculum. Tunc se voto Deo constrinxit, saeculo deinceps non militaturum Patriam petit, sed hoc patri non patefecit. Quidam autem erat religiosus Widmarus nomine, corporea [Col. 0356D] luce carens, sed cordis luce resplendens, cui velle suum ostendit; isque secretum tenuit, et consilium salubre praebuit. Praeparatis itaque omnibus iter quasi Aquis iturus arripuit; sed ubi sancti Sequani ingressus est domum, redire suos ad patriam jubet, seque in eodem coenobio Christo Deo servire velle indicavit. Postulat ingrediendi licentiam; qua adepta, mox capitis comam deposuit, et veri monachi habitum [b 1Kb] sumpsit.

7. Factus vero monachus incredibili inedia per biennium et sex mensium spatia corpus suum affligere [Col. 0357A] coepit. Sic quippe carni suae, ac si cruentae bestiae erat infestus, cibum permodicum sumens, pane videlicet et aqua corpus sustentans, mortem potius quam famem arcens, vinum siquidem ceu pestiferum virus devitans. Somnum si quando devictus animus sumere vellet, vili se strato paululum quieturus collocans, aliquando nuda humo prostratus nimium defessus quievit, ipsa sua se plus requie lassaturus. Saepe etiam pervigil in oratione pernoctans, nudis plantis in pavimento glaciali rigore perfusus, persistens in divinis nempe meditationibus ita se totum contulit, ut quamplures continuaret dies, sacris psalmodiis deditus, silentii legem non interrumpens. Quiescentibus cunctis, hic eorum calceamenta aquis mundans tergebat, eaque locis [Col. 0357B] congruis lota restituebat. Heu, proh dolor! quidam veluti illudentes insano prorsus, procul posito caligas jactabant, quorum vesanam insipitudinem hic altiori consilio bene tranquillus ferebat. In vestitu namque suo tanta se vilitate dejecit, ut vix persuaderi nescientibus veri simile forte possit. Erat itaque ei vilis et pervetusta tunica, quam non nisi post plures exactos mutabat dies. Quapropter copia pediculorum in squalenti surgebat cute, a quibus jejuniis attenuata depascebantur membra. Cucullae illi nimia erant vetustate consumptae; et si quando veterascentia rumperentur fila, ex dissimili colore foramen patens pannum repertum sarciebat: quae res eum satis reddebat deformem. Quam ob rem a compluribus deridebatur, impellebatur, conspuebaturque: [Col. 0357C] sed coelo animus fixus, viliora appetens, cum in festis diebus cultioribus se reliqui componerent vestibus, hic sine reverentia coram obtutibus omnium utebatur. Balnearum usus per idem tempus suo corpori nunquam indulsit; munditias autem monasterii, quoties opportunitas expetiit, exercuit.

8. Compunctionis gratia, ope divina concedente, tanta ei largita est, ut quoties vellet, fleret. Quotitidie lacrymis, quotidie gemitu ob gehennae metum alebatur, illud Davidicum amabiliter canens: Cinerem sicut panem manducabam, et poculum meum cum fletu miscebam (Psal. CI, 10). Pallebant ora jejuniis, et macie exhausta carne, pellis ossibus inhaerebat, ac in modum paleariae boum rugata pendebat. [Col. 0357D] Hoc modo tenerum quasi indomitum animal non tam mansuefaciens, quam, ut ita dicam, mortificans corpus, cum cogeretur ab abbate parcius erga semetipsum exercere rigorem, assensum minime praebuit. Regulam quoque beati Benedicti tironibus seu infirmis positam fore contestans, ad beati Basilii dicta nec non Pachomii regulam scandere nitens, quamvis exiguis possibilia gereret, jugiter impossibiliora rimabat. His se poenitentiae lamentis [Col. 0358A] praelibans, quoniam inimitabilis erat vel nullis vel paucis, coopitulante gratia divina, ut multorum fieret documentum salutis, in amorem praefati viri Benedicti regulae accenditur, et veluti de singulari certamine novus athleta ad campum publice pugnaturus accessit. Interea coepit aliorum corrigere mores, negligentes arguere, exhortari tirones, ut proficerent admonere probos, ut corrigerentur increpare improbos.

9. Injungitur ei post haec custodiendum cellarium, quo memoriae Regulam praefati Patris commendavit, et juxta praeceptum illius totis viribus sese componere, ac licita petentibus sine mora studebat largiri, male petentibus denegare, impossibilia exquirentibus blande excusare. Et quoniam pro libita [Col. 0358B] voluntate eis pocula non praebebat, aequis obtutibus a compluribus non intuebatur. Hospitum, infantum, pauperumque omni sagacitate curam gerebat. Abbas quoque eum summo colebat affectu, eo quod esset in omnibus utilis, et suae vitae cautus, de aliorum salute sollicitus et circa ministerium frequens, in loquendo ratus, ad obediendum promptissimus, in monendo affabilis. Contulerat siquidem illi divina pietas inter alias quamplures virtutes etiam intelligentiae donum, eloquentiae spiritalis copiam.

10. Decurso quinquennii et octo mensium in salutiferis rebus spatio abbas praefati monasterii migravit e saeculo. Tunc omnes uno animo parique consensu Benedictum sibi praeferri optant. At ille suis illorumque non convenire moribus cernens, ad [Col. 0358C] patrium concitus solum contulit pedem, ibique in patris suamque possessionem super rivulum, cui nomen est Anianus, nec non prope fluvium Arauris, cum praefato viro Witmaro paucisve aliis, juxta beati Saturnini permodicam ecclesiam, cellam exiguam ad habitandum construxit: quo in loco nonnullos annos magna cum penuria vixit, noctibus diebusque cum gemitu et lacrymis clementiam implorans divinam, ut velle suum effectum proveheret efficacissimum. Erant autem per idem tempus in provincia illa quidam summae sanctitatis strenui viri, Atilio videlicet et Nibridius [a 1Kb] , necnon et Annianus religiose degentes, sed regularem ignorantes custodiam: a quibus compertus non modice diligebatur. Siquidem dum eum aliqua adversa impulsio [Col. 0358D] paululum superare tentaret, mox strato asello ad Atilionem, qui ei vicinior erat, propere festinabat.

11. Primo siquidem tempore ardenti animo perplures, saeculo relicto, cum eo religiose vivere tentabant; sed fracti animo, novum formidantes genus vitae, dum inauditam cogebantur arripere abstinentiae viam, ut panem in pondere, vinumque in mensura perciperent, mox ut sues ad coenum canisque [Col. 0359A] ad vomitum in calle salutis positum retrahebant pedem. Quorum instabilem vir Dei intuens fidem, turbatus ad proprium voluit redire coenobium. Qua de causa consulendum praefatum adiit virum: cui cum velle suum narrasset, increpavit eum ille dicens, sibi esse ostensum coelitus, lucernam illum datum hominibus. Quapropter coeptum constanter oporteret implere bonum; fraude hoc antiqui fieri hostis, qui semper invidens bonis infestus est actibus, cui assensus praebendus est nunquam, sicque ejus consilio adminiculatus intrepide aggressus est, quod ardenti perficere optabat animo, non super alienum fundamentum aedificans, sed novo opere construere domos coepit, ignotamque salutis pandere curabat viam.
[Col. 0359B]

12. Igitur venerabilis vir Benedictus cum paucis sibi aggregatis fratribus, qui ejus comperta opinione ad eum confluxerant, in jam memoratum locum coepit florere in religione pia, et coeleste iter volentibus pandere gratis, propriis laborare manibus: et ne aliis praedicans ipse reprobus inveniretur, quae sequenda monebat, prior implere curabat. Non enim perterritus inopia coeptum deseruit opus; sed, ut ait Apostolus, in fame, et siti, in frigore et nuditate (II Cor. XI, 27) positus hortabatur inconcusso subjectos persistere corde, docens arctam et angustam viam esse quae ducit ad vitam, et non esse condignas passiones hujus temporis ad futuram gloriam, quae revelanda est sanctis. Quo documento roborati, majoribus se atteri optabant laboribus. Nulla eis [Col. 0359C] tunc erat possessio, non vineae, non pecora, non equi; unus tantum erat asellus, cujus solamine cum alicubi pergendum esset, vicissim fratrum arcebatur defectio. Vinum tantum diebus Dominicis solemnibusque percipiebant. Pellebatur aliquoties eorum esuries lacte delato a vicinis mulieribus: quoniam ariditate tabuerant corpora eorum, solo viventes pane et aqua. Quapropter ut pigrum depellerent frigus, lectaria [a 1Kb] utebantur, cum in vigiliis divinis assisterent. Erant quippe pauperes rebus, praedivites meritis; et quo eorum atterebantur inopia corpora, eo magis saginabantur virtutibus animae. Aestuabant siquidem amore coelesti, solaeque lacrymae illis in angustia ferebant solamen. Quorum invictam fraternam unitatem hostis cernens antiquus [Col. 0359D] hac eam scindere arte molitur.

13. Unum eis erat circa molinum, in quo quae habere poterant molebant cibaria. Instigatus autem maligni cogitationibus quadam eis nocte hospes advenit, quem juxta posse refectum in strato aselli collocant. At ille male vigil quiescentibus illis surrexit, et secum in quo jacuerat perferens, situlamque [Col. 0360A] de qua hauserat aquam, sed et ferramenta molini non oblitus abscessit; pro bonis mala rependens. In crastinum vero damnum compertum magistro discipuli narrant, quos benevole ferre illatas contumelias docuit, damnaque lucra putare, illique potius dolendum asseverans, qui dum nisus est acquirere lucrum, perdidit fidem.

14. Coepit interea paulatim turba discipulorum crescere, et fama piae religionis sensim per circa habitantium ora volitare, seseque extendens ad longe posita decurrere loca. Et quoniam vallis, in qua primum insederat, perangusta erat, paululum extra confinia ejus monasterium novo opere construere coepit, laborantibusque fratribus ipse aliquando collaborare, aliquando autem eorum ad vescendum [Col. 0360B] decoquere victum, librumque etiam pariter circa coquinam occupatus scribere satagebat. Lignamina vero saepe propter penuriam boum humeris propriis cum discipulis deferebat. Domus enim in eo erat loco, quo fundare moliebantur monasterium, quam auctam in honore sanctae Dei genitricis consecrarunt Mariae. Concurrentibus undique, et illius se certatim subjicere magisterio postulantibus, et fabrica monasterii cito perficitur, et in rebus locus ditatus augmentatur, dantibus singulis quae habere poterant. Non enim ornatis parietibus tegulisque rubentibus, vel pictis laquearibus, sed stramine vilique maceria cooperire, vel facere domos decreverat. Licet enim multiplex numerus fratrum augeretur, ille semper viliora et humiliora [Col. 0360C] appetebat. Quapropter si quis de possessionibus suis aliquid conferre monasterio vellet, suscipiebat; sin vero servos ancillasque copulari niteretur, refugiebat, nec passus est quemquam per idem tempus per chartam monasterio tradi, sed ut fierent liberi imperabat. Vasa autem ad Christi conficiendum corpus nolebat sibi esse [b 1Kb] argentea: siquidem primum ei fuerunt lignea, deinceps vitrea; sic tandem conscendit ad stannea; planetam vero refutabat habere sericeam: et si aliquis illi dedisset, mox aliis ad utendum praestabat.

15. Praeterea surrexerunt in regione eadem vel circumquaque nonnulli viri religiosi aedificantes monasteria, aggregantes monachos, seseque ad exemplum beati viri exercitantes et ex ejus magisterio [Col. 0360D] imbuti, vitam pristinam priscosque amputantes errores, quibus ipse ut pater erat, subsidium opemque ferens, non spiritualium solummodo rerum, verum et corporalium: quos saepe visitans hortabatur coeptum non deserere opus, ne egestate perculsus terroribusque attritus retro respiceret animus. Sicque documento salubri fulta numerosa adsunt [Col. 0361A] coenobia, et maxima monachorum exstat multitudo.

16. Orta autem fame [a 1Kb] gravissima per idem tempus, coepit multitudo pauperum, viduarum et pupillorum ad eum confluere, ac portas monasterii viasque stipare. Quos ille intuens inedia tabidos, imo ipsa jam pene morte glutitos, angebatur, quoniam unde tantam pasceret multitudinem ignorabat. Sed quia nihil deest timentibus Deum, quousque fruges attingerent novas, quae fratribus sufficere possint, seorsum jussit reponi, caetera per constitutos fratres per singulos dies praecepit largiri. Carnes etiam armentorum oviumque dabantur per singulos dies, lac etiam vervecum praebebat auxilium. Siquidem fecerant sibi tuguria congruis locis, in [Col. 0361B] quibus usque ad novas habitarunt fruges. Deficiente cibaria, rursus ea quae in fratrum reponi jusserat usus, mensurare praecepit: quod factum est ter. In fratrum vero animis tantus inerat affectus misericordiae, ut libenter etiam impenderent, si fas esset, cuncta. Nam quae sibi subtrahere poterat quisque, clam deferebat inedia consumptis: sicque vix erepti a famis fuere periculo. Aliquoties enim in ore panem habens mortuus reperiebatur.

17. Nec illud silendum puto, quia cum pene provinciam illam eodem tempore perversum Feliciani [b 1Kb] invaserit dogma, hic ab omni pestifero perfidiae errore illaesus ope divina intus evasit, multosque, non solum infimos, verum etiam praesules Ecclesiae suo eripuit studio, et adversus nefandum dogma [Col. 0361C] veris disputationum jaculis armatus saepe congressus est.

18. Erat enim eo tempore et numerosa jam turba fratrum, et in fervore perpetuae vitae succensa. Certabant siquidem quis eorum esset humilior, quisve in obedientia promptior, in abstinentia ardentior, in vigiliis anterior, in loquendo posterior, in vestitu vilior, in charitate ferventior: quibusdam etiam revelationes fiebant. Quidam namque erat frater qui juxta humanam honestatem minus erat compositus, quem negligenter incedentem dum Pater perspiceret, in animo eamdem rusticitatem judicare coepit. Hic autem in extasi ductus, gregem columbarum aggregatum cernens, quaedam mirae candoris fulgentes, quaedam vero erant mira varietate distinctae, [Col. 0361D] quaedam autem solo capite tetrum colorem gestabant. Qui cum sciscitasset quid hoc esset, dicta sunt nomina singulorum, quorum aut negligentia fecerat nigros, aut studium splendore nitentes. Is rediens ad se, Patri quae viderat retulit, eumque ne se despiceret, admonuit. At ille singulorum acta discutiens, mentes fratrum, de quibus a fratre didicerat, [Col. 0362A] turbatas reperiens, et benignum malagma castigationis impositum ad congruam formam instituit.

19. Sed antiquus hostis, aegre ferens unitatem et augmentum boni gregis, nisus est quorumdam concutere corda, ut bonum institutorem a proprio ovili redderet extorrem. Plures quidem sua arte a monasterio pepulit, pluresque turbavit, sed paratam tribulationibus non valuit concutere mentem. Confractas rursum recuperat perituras vires: sibi subjectos instigat, inferre damna imperat, equos bovesque furtim patenterque auferri jubet. Sed qui Deum cunctis praeposuerat rebus, sine dolore amittit quae sine amore possidebat. Certe pro nulla amissa re unquam eum quisquam vidit commotum, perditam nunquam repetiit, furatam nunquam quaesivit, furanti, [Col. 0362B] si captus est, beneficium praestitit, latentem ne caperetur dimisit. Quidam enim cum equos monasterii furtim auferret, a vicinis non sine vulnere captus, et Patri est praesentatus. Cui ille impensas praebuit, medicum instituit, sanatum incolumem direxit. Contigit autem vice alia, cum venerabilis Pater iter conficeret, alio secum comitante fratre, quemdam equum a monasterio sublatum sedentem obviare. Frater vero curiosis luminibus intuens eum qui furatus fuerat esse cognovit, mox voce prorupit monasterii esse equum. At ille silere eum jubet. Saepe similare equus equum solet, ait. Seorsum autem increpavit fratrem dicens: Et ego agnovi; sed melius silendum censeo, quam verecundiam inferamus.
[Col. 0362C]

20. Et quoniam omnipotens Deus qui cuncta creavit, mira etiam congruis temporibus per servos agit suos, quae per hunc gesserit, pauca relatione perstringam. Ignis quodam tempore domum juxta beatae Mariae Virginis basilicam sitam invasit. Sed cum vorax flamma stipulam lamberet siccam, concurrerunt dolentes fratres, domum quam non sine magno labore construxerant, a rapidis flammis videntes consumi, summoque studio satagunt, ne ignis vicinam succenderet ecclesiam: illo enim omnis impetus ignis ferebatur. Ad quod spectaculum etiam Benedictus Pater accessit, cui protinus fratres, ut orationibus eos adjuvaret, imperant. At ille festinus obtemperans jussis fratrum, sese cum lacrymis ante beatae Virginis et Dei genitricis Mariae altare prostravit. [Col. 0362D] Illo autem orante, mox divina opitulante misericordia in contrarium impetus ignis convertit.

21. Locustarum etiam tanta eodem tempore adfuit multitudo, ut sua densitate radios absconderent solis; quae conglobato impetu in vineam, quae monasterio vicina est, vastaturae resident, ex qua quam [Col. 0363A] maxime pocula fratres percipere soliti erant. Vir vero venerabilis beatae Dei Genitricis adiit basilicam, et flebili voce perfusus lacrymis divinum implorat auxilium. Sed post paululum male quiescentes abscedunt locustae.

22. Rursus vice alia montem vicinum ignis invasit, et arentem stipulam frondesque, ac solis ardore perustam coepit lambere terram, suoque impetu ruinam vineae ac monasterio minitans ibat. Ad quem exstinguendum omnis turba fratrum cucurrit, cum quibus et venerabilis Benedictus Pater adiit; sed ignis coeptum mox deseruit iter, dextra laevaque exstinguendus properans. Non enim nisi oratione ejus credendum puto tantum incendium superatum fore.
[Col. 0363B]

23. Cuidam etiam fratri custodia boum erat injuncta. Is cum a monasterio ad suum vellet ire officium, Patri benedictionem petiit; cui protinus ille signum crucis dedit, dicens: Dominus te custodiat. At cum frater in diversorium venisset, duobus latronibus occurrit; a quibus, dum incaute accessisset, tentus est per habenam equi, quem sedebat; se vero diutius aspicientes, nihil loquentes dimiserunt eum. At ille cito discessit, et postquam Patri retulit, ait: Benedictio te Dei servavit illaesum.

24. Nec silentio illud praetereundum est, quod ipse aspexit. Frater enim quidam praepositus est constitutus, sed in superbiam lapsus, ab ordine praepositurae deponitur. Ad tantam demum malitiam ruit, ut a monasterio egressus latrocinia exerceret, [Col. 0363C] ita ut ab ipso monasterio clam educeret equum. Quem tentum junctis pedibus subter equum ad monasterium deduci jubet vociferantem et jurantem nunquam se illo abiturum. Ob cujus insipitudinem virgis eum laevigare jussit; sicque deinceps juste pieque vivens in coenobio quievit, ac si ipse in eo hostis malignus caesus fuisset.

25. Hactenus de vita tanti Patris, qualiter divina illustrante clementia saeculum reliquerit, qualiterque in Gothiae partibus transmigraverit, ac de novo opere monasterium construxerit, dicta sufficiant. Nunc, opitulante Christo, ex praecepto Caroli quibus modis aliud in eodem loco coenobium aedificaverit, evidenti ratione pandamus.

26. Anno igitur 772 [a 1Kb] , Caroli vero Magni regis [Col. 0363D] 14, adjuvantibus eum ducibus et comitibus, aliam rursus in honorem Domini et Salvatoris nostri ecclesiam praegrandem construere coepit; sed et claustra novo opere alia cum columnis marmoreis quam [Col. 0364A] plurimis, quae sitae sunt in porticibus; non jam stramine domos, sed tegulis cooperuit. Tanta autem sanctitate idem locus est praeditus, ut quisquis fideliter petiturus advenerit, et non haesitaverit in corde suo, sed crediderit, statim quod poposcerit, impetrare licebit. Quia ergo mira religiositate praefulget, ratum ducimus, si de positione ejusdem loci aliquid post futuris pandamus. Siquidem venerabilis Pater, Benedictus pia consideratione praeventus, non in alicujus sanctorum praetitulatione, sed in deificae Trinitatis, uti jam diximus, nomine praefatam ecclesiam consecrare [b 1Kb] disposuit. Quod ut dico luce clarius agnoscatur, in altari, quod potissimum prae caeteris videtur, tres aras censuit supponi, ut in his personalitas Trinitatis typice videatur significari. [Col. 0364B] Et mira dispositio, ut in tribus aris individua Trinitas, et in uno altari essentialiter firma demonstretur Deitas. Altare vero illud forinsecus est solidum, ab intus autem cavum: illud videlicet praefigurans, quod Moyses condidit in eremo, retrorsum habens ostiolum, quo privatis diebus inclusae tenentur capsae cum diversis reliquiis [c 1Kb] Patrum. Haec de altario dicta sufficiant. Ad instrumentum domus quo ordine vel numerositate compositum succincte pergimus. Cuncta siquidem utensilia, quae in eadem domo habentur, in septenario numero consecrata noscuntur. Septem scilicet candelabra fabrili arte mirabiliter producta, de quorum stipite procedunt hastilia, sphaerulaeque ac lilia, calami ac scyphi in nucis modum ad instar videlicet illius facta, quod Beseleel [Col. 0364C] miro composuit studio. Ante altare etiam septem dependent lampades mirae atque pulcherrimae, inaestimabili fusae labore, quae a peritis, qui eas visere exoptant, Salomoniaco dicuntur conflatae. Aliae tantumdem in choro dependent lampades argenteae, in modum coronae, quae in se insertis circulis cyathos recipiunt per gyrum: morisque est praecipuis in festivitatibus oleo repletas accendi, quibus accensis veluti in die, ita in nocte tota refulget ecclesia. Tria denique altaria in eadem sunt dicata ecclesia vel basilica, unum videlicet in honorem sancti Michaelis archangeli, aliud in venerationem beatorum apostolorum Petri et Pauli, tertium in honorem almi protomartyris Stephani. In ecclesia vero beatae Dei genitricis Mariae, quae primitus est fundata, sancti [Col. 0364D] Martini, necnon et beati Benedicti haberi videntur altaria. Illa vero quae in coemeterio fundata consistit, in honorem sancti Joannis Baptistae consecrata dignoscitur, quo inter natos mulierum majorem neminem [Col. 0365A] surrexisse divina attestarunt oracula. Considerare libet quanta humilitate ac reverentia iisdem metuendus sit locus, qui tot principibus videtur esse munitus. Siquidem Dominus Christus Princeps est omnium principum. Rex regum, et Dominus dominantium: beata vero ejusdem Dei genitrix Maria cunctarum virginum creditur esse regina; Michael cunctis praefertur angelorum; Petrus et Paulus capita sunt apostolorum; Stephanus protomartyr principatum tenet in choro testium; Martinus vero gemma refulget praesulum; Benedictus cunctorum est Pater monachorum. In septem item altaria, in septem candelabra, et in septem lampades septiformis gratia Spiritus sancti intelligitur.

27. Cognoscat quisquis ille est, qui hanc cupit [Col. 0365B] legere vel audire Vitam, cunctorum hoc caput esse coenobiorum, non solum quae Gothiae in partibus constructa esse videntur, verum etiam et illorum quae aliis in regionibus ea tempestate, et deinceps per hujus exempla aedificata, atque de thesauris illius ditata, sicut inantea narratura est schedula. Dedit autem cor suum ad investigandam beati Benedicti Regulam, eamdemque ut intelligere possit satagere circumiens monasteria, peritos quosque interrogans quae ignorabat; et omnium sanctorum, quascunque invenire potuit regulas congregavit. Normamque utilem, et monasteriorum salubres consuetudines didicit, suisque eas tradidit monachis observandas. Instituit cantores, docuit lectores, habuit grammaticos, et scientia Scripturarum peritos, de [Col. 0365C] quibus etiam quidam post fuere episcopi, aggregavit. Librorum multitudinem congregavit, pretiosa vestimenta ecclesiastica, calices argenteos praegrandes, offertoria argentea, et quidquid operi Dei necessarium esse conspexit, summo cum studio acquisivit. Notus itaque factus est omnibus, et fama sanctitatis ejus regias imperialesque penetravit aures. Abiit deinde ad gloriosissimum imperatorem Carolum ob utilitatem monasterii, illique coenobium pia consideratione praeventus, ne incommoda a parentibus [Id est, consanguineis] suis paterentur post ejus discessum superstites, per chartam tradidit possidendum: a quo mox immunitatem percepit [a 1Kb] continentem ita:
[Col. 0365D]

In nomine sanctae et individuae Trinitatis, Carolus [Col. 0365D] Dei gratia rex Francorum et Longobardorum ac patricius Romanorum.

Maximum regni nostri in hoc augere credimus munimentum, si beneficia opportuna locis ecclesiarum benevola devotione concedimus, ac Domino protegente stabiliter perdurare conscribimus. Igitur notum sit omnibus episcopis, abbatibus, comitibus et vicecomitibus, vicariis, centenariis, judicibus seu omnibus fidelibus praesentibus scilicet et futuris, qualiter vir venerabilis Benedictus abbas ex monasterio quod ipse novo opere jure proprietario a fundamentis [Col. 0366A] in honore Domini Dei ac Salvatoris nostri Jesu Christi, seu sanctae semperque virginis ejusdem Dei genitricis Mariae, seu aliorum sanctorum aedificavit in loco nuncupante Aniano, in pago Magdalonense subtus castro Monte-Calmense, ad nostram accessit clementiam, et praedictum monasterium cum omnibus rebus et ornamentis ecclesiae, seu appendiciis vel adjacentiis suis in manibus nostris plenissima deliberatione visus est delegasse, et ipsum sanctum locum sub nostra defensione atque dominatione ad regendum nobis visus est tradidisse. Idcirco ad ejus petitionem tale pro aeterna retributione beneficium erga ipsum sanctum locum visi fuimus indulsisse, ut in ecclesiis et locis vel agris seu aliis possessionibus ipsius monasterii, quas moderno tempore per nostram donationem ac confirmationem seu caeterorum fidelium juste possidere videtur, in quibuslibet locis, quidquid ibidem propter divinum amorem collatum fuit, quaeque etiam deinceps in jure ipsius sancti [Col. 0366B] loci, aut per nos aut per alios voluerit divina pietas augeri; praecipientes jubemus atque anathematizamus, ut nullus comes, neque episcopus, aut ulla judiciaria potestas ad causas audiendas vel freda exigenda, aut mansiones vel paratas faciendas, aut fidejussores tollendos, nec homines ipsius monasterii tam ingenuos quamque servos, qui supra terram memorati monasterii residere videntur, distringendos, nec ullas redhibitiones aut illicitas occasiones perquirendas, aut ullum omnino censum inquirendum, ullo unquam tempore ingredi audeat, vel exactare praesumat. Sed hoc ipse abbas vel successores sui aut monachi memorati loci, praesentes scilicet et futuri, propter nomen Domini sub integrae immunitatis nomine absque cujuslibet inquietate aut contrarietate valeant dominare, et nulli unquam homini pro qualicunque re nullum censum omnino audeant impendere: sed ipsum sanctum locum sub nostra defensione atque dominatione volumus constare. Statuentes ergo atque jubentes, ut neque vos, neque [Col. 0366C] juniores seu successores vestri, vel quislibet ex judiciaria potestate in ecclesiis et locis vel agris seu reliquis possessionibus suprascripti monasterii, vel de omnibus quae supra scripta sunt, nullo unquam tempore inquietare aut exactare praesumatis: sed quod nos propter nomen Domini et aeterna remuneratione ad jam fatum monasterium indulsimus, perennibus temporibus proficiat in augmentis. Et quandoquidem divina vocatione suprascriptus venerabilis Benedictus abbas vel successores ejus de hac luce migraverint ad Dominum, qualem meliorem et nobis per omnia fidelem ipsa sancta congregatio de suprascripto monasterio aut de qualicunque loco voluerint eligere abbatem, qui ipsam sanctam congregationem secundum Regulam sancti Benedicti regere valeat, per hanc nostram auctoritatem et permissa indulgentia licentiam habeant, et ubicunque voluerint ordinari, aut ipsi aut monachi ipsorum, vel a quolibet pontifice ex praecepto et consensu [Col. 0366D] nostro potestatem habeant, quatenus ipsi servi Dei, qui ibidem Deo famulari videntur, pro nobis ac conjuge proleque nostra et stabilitate totius regni a Deo nobis commissi vel conservandi attentius Domini misericordiam exorare delectentur [b 1Kb] .

28. Haec gloriosissimus rex Carolus, venerabili viro Benedicto per praeceptum contulit: sed et circumquaque utilia pecorum laboribusque apta per chartam imperialem loca ab eo suscepit. Honore autem magno ab imperatore donatus, scilicet argenti [Col. 0367A] libras ferme XL, ad suum in pace rediit quantocius monasterium. Mox autem patrium ut attigit solum, divisum per partem quod attulerat argentum benedictionis gratia per singulorum direxit monasteria. Fuit enim illi hoc nostris temporibus prae cunctis singulare donum, benevola scilicet circa omnes piaque consideratio, atque sollicitudo omnium monasteriorum circa longeque positorum. Etenim ea crebro visitabat, et ordine sanctae vitae imbuebat: de his autem quae illi a fidelibus conferebantur, juxta numerum habitantium, vel secundum posse transmittebat, his qui magis indigebant amplius, exigua autem indigentibus minus. Noverat utique singulorum monasteria, eorumque nomina retinebat. Pallia vero, quia singulis dare non poterat, per partes divisa ad [Col. 0367B] cruces saltem faciendas mittebat. Omnium denique monasteriorum, tam in Provincia quam in Gothia seu Novempalitana [a 1Kb] provincia consistentium erat quasi nutrix fovens juvansque; atque ab omnibus amabatur ut pater, venerabatur ut dominus, reverebatur ut magister.

29. Pauperum quoque summo cum studio secernebatur portio, viduarum non patiebatur in alios expendere usus particulas. Omnium siquidem sanctimonialium viduarumque circa positarum noverat nomina Captivis hilariter praebebatur redemptio, nullus illo habente indonatus, ut reor, abiit, sed pro posse omnibus omnia factus est. Quapropter ultro quisque ei suam ferebat substantiam, quam in usus pauperum, egenorum, viduarum captivorumque ac [Col. 0367C] monachorum expendendam compererat: ita ut a quibusdam pene IV aut V susciperet millia solidorum, vasorumque indigentibus distribuenda.

30. Cura illi etiam erat ingens suos non solummodo praedicationis reficere cibo, verum etiam quoscunque obviare contingeret, mox coelesti eos alebat pane; et ne oblivione salubrem amitteret escam, verbis talibus ut tenacius inhaererent cordi inculcare consueverat: Esto, inquiens, casto corpore et humilis corde, quoniam Deo accepta non est superba castitas aut humilitas inquinata. Quibusdam vero hoc inculcare solitus erat: Si plurima tibi impossibilia esse praecepta noscuntur, hoc exiguum serva praeceptum: Declina a malo, et fac bonum (Psal. XXXVI, 27). Quae [Col. 0367D] sententia ita ei familiaris exstitit, ut tempore mortis collectis omnium Patrum sententiis, unum ex ea vellet conficere librum. Fratribus vero sibi subjectis omni hora, in nocturnis scilicet, in capitulo, in refectorio, pabula vitae praebebat.

31. Et quoniam, dum benevolentiam ejus pandere tentavimus, virtutum ejus copia palam occurrerunt; pro viribus commodum decernimus quantulumcunque de his nescientibus desiderantibusve enucleare. Hoc enim comperit omnis qui ejus familiaritati adhaesit, charitate eum vincere cunctos. Nunquam [Col. 0368A] enim quod sibi, sed potius quod utile aliis judicavit, agere voluit: quod si fecisset, cito correxit. Charitatis enim amore ut plures faceret salvos, aliorum circuibat cellas, et eis Regulae sanctae pandebat absconsa. Charitate itaque plenus, Arelato cum quampluribus episcopis, abbatibus, monachis per plures resedit dies, canonum decreta pandens, et beati Gregorii papae homilias enucleans ignorantibus. Plenus nempe charitate, ex diversis locis in suo coenobio susceptos alebat clericos ac monachos, quibus magistrum praeponens sacris imbuebat sensibus. Charitate sibi injuriam facientibus munera destinabat. Neque laborandum est ut pandamus quae melius cuncti viderunt, perplures obsequio experti sunt.

32. A rigore vero suae primae conversionis paululum [Col. 0368B] declinarat, quoniam impossibile opus assumpserat: sed voluntas eadem permanebat. Siquidem cum arantibus ipse arabat, cum fodientibus socius erat, cum messoribus metebat. Et quamvis regio illa solis calore esset adusta, et ita vapor ignis velut a clibano procedens incendat potius quam calefaciat; hic suis nimio fervore aestuantibus vix ante horam refectionis aquae poculum indulsit. Nam labore defessi, igne perusti, frigidam potius desiderabant aquam quam vinum: nec erga eum quisque murmurare poterat, quoniam similia patiebatur. Quae eis res non modicum ferebat solamen, quoniam dum se arentem siti cerneret, humanius erga suos agebat; nec laborantium quis fabulis perstrepere audebat, sed manus opere, linguae occupabantur psalmodiis. Euntium [Col. 0368C] enim et redeuntium ac laborantium ora divinis meditationibus erant intenta. Saepe eum etiam palmas caedere vidimus, eorum videlicet qui erga eum in potu ciboque humanius agere conati sunt. Saepe sibi positum vas mensurare conspeximus; et, sicut hi qui cellario praefuerint narrant, aliis bibentibus vinum, aquam excepto sabbato aut Dominica die saepe bibebat. Saepe a cibo ejus pinguedinem subtraximus, et ne vel exigua particula casei triti in eo inveniretur, summopere curabatur. Carnem quadrupedum a die conversionis suae usque ad extremum vitae edere noluit: jus e pullo [b 1Kb] compositum sumebat, si aliqua accessisset debilitas. Multos etiam per annos primaevo tempore pinguedinem vetuit: caeteris [Col. 0368D] vero, quoties opportunum fuit, ea quae sibi negabat, praebebat. Tanta enim ejus erat sollicitudo, ut si vel modica grana leguminum, vel exiguae porri comae cauliumque folia ab eo neglecta invenirentur, mox digna excommunicationis animadvertebatur sententia, cujus probaretur esse delictum. Sin autem quis ei aquam ad lavandum porrigeret, et ut solet largius quam decet effunderet, peccatum incurrere fatebatur, eo quod discretionis non incederet calle.

33. Erat illi et hoc singulare bonum. Nam si quis cogitationibus concussam mentem gerens, mox ut [Col. 0369A] ad eum accederet, ejus salubre consilio tumultuosa turba cogitationum abibat. Saepe etiam cum infestis cogitationibus pulsatus quis, sicut a vero fratre didici, diceret, quia ibo et pandam vos domno Benedicto; illico importunus ab eo recedebat tumultus. Si quis vero gravioribus esset detentus delictis, illi cor suum pandens, consolationis recipiebat fomentum. Si tristitiae morbo angeretur, accedens ad eum mox laetus discessit.

34. Aucta est autem turba monachorum Deo famulantium, ita ut plusquam trecenti fierint, ob quorum eximiam congregationem talem mansionem construere jussit, quae mille et eo amplius homines capere videtur, centum recipiens cubitos in longitudinem et viginti in latitudinem: et quia caetera loca [Col. 0369B] eos capere non quibant, constituit locis congruis cellas [a 1Kb] , quibus praefectis magistris posuit fratres.

35. Accidit denique eodem tempore inundatio pluviarum, quiescentibusque magistro cum fratribus, subito ab ambobus ostiis ingredi redundans aqua coepit ac quiescentium occupare domum. Pavore vero fratres perterriti concite surgunt. Domus autem latrinarum super torrentem magno cum labore fuerat sita, quam tumens torrens nitebatur subvertere, ita ut ab inferioribus conquatientes rauco cum murmure undae in jam jamque ruituram prosilirent domum. Concurrunt pariter media ferme nocte ad ecclesiam, ubi ipse Pater perveniens primus, signi funem arripuit, jussitque canere laudes, sanctorumque implorare suffragia, atque cum lacrymis una Dei flagitare [Col. 0369C] clementiam. Post multas quoque preces adeunt visere si jam domus foret subversa. Quo eunte venerabile viro obscura sub caligine noctis, vepris cruribus ejus haesit, nimioque taedio affectus, lacrymabiliter, ut sedaretur inundatio, Deum deprecatus est. Sed cum ad locum devenerunt, integro descendisse pede aqua reperta est. Confisi jam de Dei adjutorio, ad socios in ecclesia constitutos redeunt, et beneficia Dei narrantes pariter benedixerunt Deum.

36. Interea audientes ejus sanctitatis famam gregisque ejus sanctam opinionem, postulare instanter exempli gratia monachos nonnulli episcopi coeperunt, de quibus Leidradus [b 1Kb] Lugdunensium pontifex volens monasterium quod vocatur Insula-Barbara reaedificare, quaesivit instanter qui ei initium bonae vitae [Col. 0369D] ostenderent, et accepit. Siquidem electos ferme a grege XX discipulos, quibus praeposuit rectorem, eosque Burgundiae partibus ad habitandum direxit: quo praestante Christo Domino nunc in sancta religione pollentes et florentes, praegrandis est turba aggregata monachorum. Theodulfus quoque Aurelianensium praesul, cum monasterium Sancti Maximini construere vellet, a jam praefato viro postulat regularis disciplinae peritos: cui mox assensum praebuit, et bis denos illi monachos praefecto magistro misit. Qui constanter in sancto studio decertantes, non [Col. 0370A] parvam monachorum turbam coadunarunt: quos cum visitandi gratia Pater venerabilis adisset, quae ibidem acta sint pandam. Siquidem ejus praestolantes adventum, omni studio satagunt, quatenus ejus pro amore copia, piscium ciborumque apparatus non solum illi, verum etiam omnibus fratribus foret abunde. Fit concursus fratrum, sollicitantur piscatores, perscrutantur nundinae: sed tanta evenit difficultas, ut nec ad emendum invenirentur, nec ab eis capi posset, qua de sterilitate nimio afficiebantur moerore. Advenit interdum magister, gaudentes suscipiunt, gaudensque eorum profectibus resalutat: sed verecundiam fratres laeto celabant sub vultu. Praeterea accidit ut frater quidam quippiam operis exercens juxta fluvium Ligeris sisteret: et ecce subito [Col. 0370B] praegrandem piscem, quem isicem vocant, conspicit circa littus natantem: ad quem non tardus capiendum insiluit, abstractumque fratribus detulit. Fit quoque hac de re gaudium, sed admiratio major: omnes tamen meritis hoc venerabilis viri Benedicti evenisse confessi sunt, hoc enim ego a fideli fratre, ni fallor, ita didici. Alcuinus quoque ex genere Anglorum, ordine levites, sapientia praeclarus, sanctitatis merito venerabilis, regens monasterium beati Martini confessoris, qui fuit Turonensium pontifex, quique in aula gloriosi imperatoris Caroli omni honore dignus habebatur, auditam [audita, etc.] expertamque viri Dei sanctitatis famam, inviolabili se illi charitate conjunxit, ita ut ex suis epistolis ei saepe directis aggregatis in unum unus conficeretur [Col. 0370C] libellus. Datis itaque illi muneribus postulat obnixe sibi monachos dari. Cui cum protinus venerabilis Pater assensum praebuisset, equos misit qui eos ferrent: quos in monasterio, cui nomen est Cormarine, quod aedificaverat, collocavit. Fuere etiam et hi, ut reor, XX cum praelato sibi magistro: ad quorum bonum conversationis exemplum, magna est aggregata multitudo monachorum.

37. Quae autem per idem tempus propitia Divinitate sint acta miracula, non ab re puto si huic operi inserantur. Quidam siquidem frater tabulam sacratam, in qua beati Dionysii erant reliquiae aliorumque Sanctorum plantatae, missus est ab alia cella ad aliam deferre: isque secum pergens catulos detulit, tabulam vero sacratam post aliquos dies revertens [Col. 0370D] non lotis vestibus incautus deferre nititur. Ingressus navigio properat (erat enim cella ipsa inter stagnum et mare sita), sed ut mox terram attigit, equumque ascendens in quo catulos pertulerat, tabulam portaturus suscepit, divina hunc ultio perculit. Equus quidem eadem hora se in circulo rotando conversus est, quousque frater in terram rueret, tabula quoque manibus ejus elapsa illaesa suscipitur; equus siquidem statim exstinctus est; sed et is, qui ceciderat, frater non sine magno est languore evectus, a quo diu confectus tandem sanitatem recepit. Hi vero [Col. 0371A] fratres qui petendas reliquias miserant, quae acciderant audientes, alium rursus fratrem mittunt. Qui quoniam erat sacerdos, secum crucem, in qua lignum erat Dominicum, tulit. In stagnum vero ingressus, valida tempestate vexatur navicula: sed mox ut crucem quam collo gestabat undis tumentibus opposuit, quieverunt procellae. In cella vero quiescens per somnum vidit miri candoris virum, qui eum ita affatus est: Nisi, inquit, lignum Domini mei tecum attulisses, nequaquam abhinc quo velles tempore exires. Admonetur itaque ut pedester eas deferret: et quia non obtemperavit, deductas [deductis, etc.] ad praefatam cellam reliquias, gravi est infirmitate percussus. Post haec autem in ecclesia eadem qua reliquiae fuerant delatae, pharum pendebat, [Col. 0371B] in cujus vascula permodicum erat oleum, sed in crastino plena reperta sunt. Hoc autem contigit per ter. Haec nempe his quibus languor acciderat narrantibus comperi.

38. In montibus autem in quibus fratres soliti erant alendarum ovium curam habentes habitare, sibi ad orandum exiguum oratorium construxerunt, in quo ingressae sunt mulieres postquam fratres ab eo discesserant loco, et deridentes habitacula monachorum dicebant ad invicem: Tu vicem abbatis habeto in loco ejus stans. Sicque singulae ordinatim stantes in loco orationis quasi orantes, male surrecturae recumbebant. Vacua siquidem remanserant habitacula, in quibus aestatis tempore solummodo morabantur, sed eas statim digna subsequitur ultio. [Col. 0371C] Tornutionibus vero vexari coeperunt, a quo dolore non sunt ereptae, quousque viri earum subsecuti sunt monachos a montibus cum ovibus descendentes, eosque precati sunt ut pro temerariis preces funderent. Orantibus autem fratribus sanitati continuo sunt redditae.

39. Quidam energumenus vice etiam quadam ad monasterium parentibus deducentibus suis venit, qui in basilica beatae semperque virginis Dei genitricis Mariae collocatur: pro quo dum orationem cum vigilia fratres fudere, sanitatem [sanitate, etc.] perceptam discessit in pace. Femina rursus immundo spiritu plena ad monasterium pervenit, eamque in oratorium sancti Joannis Baptistae, quod in coemeterio situm est, fratres cum vigiliis et orationibus [Col. 0371D] custodiunt, quae praestante Deo sospes abscessit. Ad oratorium vero quod in honore sancti Saturnini martyris dedicatum est, ubi venerabilis vir primum habitare coepit, si quis febricitans abierit et paululum dormierit, si fide non haesitaverit, incolumis revertetur ad propria. Quae multorum relatione didici, eorum videlicet qui per semet beneficium sanitatis experti sunt. Haec de miraculis nostris temporibus actis pauca dixisse sufficiat. Ad ordinem coeptum, juvante Deo, redeamus.
[Col. 0372A]

40. Gloriosissimus autem Ludovicus rex Aquitanorum tunc, nunc autem divina providente gratia totius Ecclesiae Europa degentis imperator Augustus, sanctitatis ejus vitam compertam permaxime diligebat, ejusque consilium libenter obtemperabat: quem etiam omnibus in suo regno monasteriis praefecit, ut normam salutiferam cunctis ostenderet. Erant enim quaedam monasteria instituta canonica [a 1Kb] servantes, Regulae autem praecepta ignorantes. Cujus ille obediens jussis, circumivit singulorum monasteria, non solum semel et bis, sed et multis vicibus, ostendens monita Regulae, eamque eis per singula capitula discutiens, nota confirmans, ignota elucidans: sicque actum est, providente Deo, ut omnia pene monasteria in Aquitania sita regularem susciperent [Col. 0372B] formam.

41. Sed is qui bonis actibus semper invidet innocentiae adversarius et pacis inimicus, non aequum decernit, si pii regis diutius adhaereret amicitiis, damnum suae parti inferre non dubitans, horum si eminus indivisa charitas permaneret; et quoniam naturae suae gloriam superbiendo amisit, in ea bona quae perdidit ne homo introducatur, totis viribus cavet: dolet enim hominem miseratione Dei recuperari. Sed nec mirum si piorum probitate hostis crucietur antiquus, et eorum quos invincibiles cernit profectibus torqueatur; cum sint etiam plures qui hujus malignitatis opera imitentur. Multi enim (quod dolendum valde est) uruntur alienis utilitatibus, atque in eorum armantur odium quorum sequi nolunt [Col. 0372C] exemplum. Praefatis ergo proficuis actibus Deoque dignis agnitis, quorum stipatus agmine, invidiae jaculis armatus male pugnaturus processit. Et primum quidem clericorum in ejus derogatione accendit animos; tunc demum aulae regiae militum stimulat corda, quorumdam etiam comitum subvertit mentem: omnesque pariter invidiae face succensi non clam, sed jam palam virus pestiferae mentis vomentes, circillionem rerumque cupidum et praediis aliorum invasorem, suarum animarum jugiter oratorem, publica voce clamabant, quorum vesana saevitia ad tantum nefas prorupit, ut animum serenissimi imperatoris Caroli erga eum concitare tentarent. Sed vir Dei bene secura conscientia, nec derogationibus commovetur, nec fraudulentis assertionibus [Col. 0372D] perterretur. Palatium deinceps hac de re adiit; quo eunte prohibere nonnulli conantur, attestantes si conspectibus imperatoris astiterit, patriam ultra non visum iri, quoniam erga se imperialis ira nimis foret accensa. Pergit tamen intrepidus, Dei miseratione confisus, illi spem suam committens, cujus pro amore certabat non pigrus. Esto, exsilii decerneretur subire laborem, mentem suam agebat famulari Deo securiorem. Quod si ab officio ne praeesset pelleretur, omni desiderio hactenus hoc se concupisse [Col. 0373A] narrabat. At priusquam in conspectu imperatoris astitit, ad tantam superna pietas tranquillitatem ejus inflexit mentem, ut viso eo deoscularetur, eique poculum propria porrigeret manu: et quem aemuli a proprio solo autumabant fieri extorrem, ad eum rediit magno cum honore: sicque divina ordinante misericordia eum dum infamare conati sunt, praedicarunt; et quem mentiendo odiosum reddere studuerunt, hunc non solum minimis, verum etiam magnatibus venerandum ostenderunt.

42. Guillelmus quoque comes, qui in aula imperatoris prae cunctis erat clarior, tanto dilectionis affectu beato Benedicto deinceps adhaesit, ut, saeculi dignitatibus despectis, hunc ducem viae salutaris eligeret, qua pertingere posset ad Christum: acceptaque [Col. 0373B] tandem convertendi licentia, magnis cum muneribus auri, argentique, ac pretiosarum vestium speciebus subsequitur venerabilem virum. Nec moram inde ponendi comam fieri passus est, quin potius die natalis apostolorum Petri et Pauli auro textis depositis vestibus, Christicolarum induit habitum, sese coelicolarum ascisci numero quantocius congaudens. Vallis vero a beati viri Benedicti monasterio ferme quatuor distat millibus, cui nomen est Gellonis, in qua construere praefatus comes in dignitate adhuc saeculi positus cellam jusserat; illic se vitae suae tempore Christo tradidit serviturum: et quoniam nobilibus natalibus ortus, nobiliorem se fieri Christi amplectendo pauperiem studuit, et summum quem genuino perceperat, pro Christo abjecit honorem; [Col. 0373C] ratum puto si de piis conversationis ejus actibus pro nescientibus pandam. Etenim in cellam praefatam venerabilis Pater Benedictus suos jam posuerat monachos, quorum exemplo imbutus, infra paucos dies, eos a quibus edoctus est, virtutibus antecellit. Adjuvantibus quoque eum filiis, quos suis comitatibus praefecerat, comitibusque vicinis, ad perfectum fabricam monasterii, quam coeperat, cito deduxit. Qui locus ita secretus est, ut solitudinem non desideret habitator. Cingitur denique nubiferis undique montibus: neque cuiquam illic accessus est, nisi quem ultroneus orandi causa deduxerit animus. Tanta vero amoenitate est perfusus, ut si Deo servire decreverit, aliorum non desideret loca: siquidem adsunt vineae, quas praefatus vir plantare praecepit, [Col. 0373D] hortorum quoque copia variis stipata diversarum generibus arborum. Possessiones acquisivit plurimas. Petenti siquidem eo serenissimus rex Ludovicus spatioso hoc dilatavit termino, de fiscis suis ad laborandum concedens loca, vestes sacras perplurimas dedit, calices argenteos aureosque et offertoria praeparavit, libros secum perplures attulit, altaria auro argentoque vestivit. In hanc nempe ingressus cellam totum se dedicavit Christo, nihil mundanae pompae relinquens vestigii. Tantae autem deinceps [Col. 0374A] humilitatis fuit, ut rarus aut nullus ex monachis ita flecti posset, dum obviare contingeret, ut ab eo humilitate non vinceretur. Vidimus saepe eum caedentem asinum suum, flasconem vini in stratorio deferre, eumque super insedentem, calicem in terga humeris vehentem nostri monasterii fratribus tempore messis ad refocillandum sitim eorum occurrere. In vigiliis quoque ita pervigil erat, ut vinceret cunctos. In pistrino, nisi occupatio aliqua praepediret aut aegritudo tardaret, propriis operabatur manibus. Coquinam vice sua complebat. In habitu summae humilitatis assumpserat formam; jejunii amator exstitit, orationibus instans, compunctioni continuus: vixque corpus Christi poterat percipere, priusquam lacrymarum ejus in terram decurrerent [Col. 0374B] guttae. Lectuli quoque duritiem avide expetebat; sed propter ejus invaletudinem Benedictus Pater culcitram, eo nolente licet, substerni fecit. Aiunt nonnulli, se quia saepe pro Christi amore flagellis caedi, nullo alio praeter eum qui aderat conscio jussit. Mediis fere noctibus glacialibus profusus rigoribus, uno perraro tectus tegmine, saepe in oratorio quod in honorem sancti Michaelis construxerat, soli Deo notus, vacans orationibus stabat. His aliisque virtutum fructibus intra exiguos stipatus annos, imminere sibi diem mortis cognoscens, cunctis monasteriis in regno domini Caroli pene sitis per scripturam notum fieri jussit, se ab hoc jam saeculo migrasse: sicque deinceps copias virtutum reportans Christo vocante migravit e mundo. Haec perscire cupientibus [Col. 0374C] dixisse sufficiant: ad coeptum rursus redeamus opus.

43. Piissimus quoque Ludovicus rex, quo ab insanis magis magisque irridebatur Benedictus venerabilis abbas, eo sibi eum in dilectionis sociabat multocius amore, sciens mundi amatorum esse consuetudinem profectibus obesse justorum. Regina quoque pio affectu colebat eum; et quia justum noverat, libenter auscultabat, suisque muneribus saepissime honorabat. Et quoniam turba discipulorum ejus succreverat, et locus in quo ipse degebat, infecundus humoque sterilis pene et ardore solis super ustus est, dedit illi monasterium quod est in Arvernis territorio situm [a 1Kb] , quod sanctus Meneleus regio de semine ortus fundavit, in quo et jacet in corpore: [Col. 0374D] ubi duodecim direxit monachos, constituens eis abbatem summae reverentiae virum, nomine Andoarium, qui a primaevo tempore conversionis suae ei adhaeserat, virum probatum et multis laboribus attritum: quibus laborantibus pioque studio decertantibus ferme septuaginta, vel eo amplius illis, monachicam vitam pro posse servantes adhaeserunt. Ad quod monasterium dum quadam vice egregius abbas visendi gratia fratres adiret, ex alia parte ejus adventum dum quidam abbas cum fratribus suis expeteret, [Col. 0375A] contigit eum ipsius monasterii cellam, ubi ecclesia in honorem Dei et Salvatoris nostri sita est, advenire. Siquidem ibi primum habitare fratres coeperant: sed quia angustus erat locus, ad jam praefatum monasterium serenissimus rex eos transtulerat. Fratres autem qui ad providendam cellam remanserant, videntes abbatem una cum suis gavisi sunt. Et quia erat eis ingens paupertas, tristabantur. Sed quoniam ubi charitas est, etiam exigua sufficiunt, jubet qui praeerat fratribus, juveni vinum afferre, cui mox ille: Nihil, inquit, est in vasculo vini. Duo siquidem illis vascula euntes permodica reliquerant fratres, in quibus modicum erat vinum, ex quo vel missas canerent, vel Dominicis diebus singulas potiones perciperent. Audito autem magister [Col. 0375B] cellae illius non esse vinum in vasculo, doluit, et confidens ait: Perge et affer nobis, quoniam pro amore Patris nostri bibent hi qui ad eum properant, et non deficiet eis. Perrexit frater, et abstracto duce [a 1Kb] egreditur vinum. Jam quidem prius voluerat accipere, sed nequaquam invento recesserat. Nuntiat quod acciderat: glorificant Deum qui aderant, et meritis domni Benedicti fieri profitentur. Biberunt ergo pro velle, et secum benedictionis causa tulerunt. Domnus quoque Benedictus cum suis adveniens, juxta quod opus fuit accepit, secumque ex eo in via tulit: sicque post haec cessavit vas fundere vinum. Ipsis nempe fratribus haec qui viderunt referentibus comperi, qui usque nunc testes horum existunt.
[Col. 0375C]

44. Alia rursus vice in eodem monasterio venit: post longum vero praedicationis sermonem piumque confabulationis alloquium, discessurus pacis osculum fratribus praebet. Quidam autem frater inter alios osculaturus accessit: quo perspecto vir Dei protinus substitit, pacisque osculum paululum negavit: post increpationem vero congruam nobis mirantibus fratrem deosculatus est. Post hunc quoque inter alios alter adfuit frater, cui similiter fecit; tum demum ultimum vale dicens fratribus abiit. Illo autem abeunte in crastino compertum est quoniam fratres illi fugam arripere disposuerant. Intelleximus tunc quoniam ob hanc causam eos, revelante sibi sancto Spiritu, venerabilis abbas osculari tardabat, quorum perversam voluntatem, etsi non patenter [Col. 0375D] ostendit, turbatas tamen conscientias salubriter increpavit.

45. Aliud demum illi monasterium gloriosissimus rex dedit, ubi (ut reor) viginti monachos misit, abbatemque illis constituit. Situm vero est monasterium illud in territorio Pictavense, et dedicatum in honore sancti Savini [b 1Kb] , in quo positi fratres, dum in piis studiis vigilant desudantque, turba monachorum non parva eis adjungitur. Rursus ei aliud contulit monasterium, quod est in territorio Bituricensi situm, illoque quadraginta ferme posuit monachos, [Col. 0376A] constituitque abbatem: et quoniam locus ille novo opere erat fundandus, adjutorium praestitit, libros vestesque sacras dedit. At illi in sanctae religionis habitu florentes, sanctaeque conversationis normam pandentes, unitatem quoque spiritus servantes in vinculo pacis, permaximum intra Christi ovile gregem monachorum aggregarunt.

46. Ulfarius [c 1Kb] etiam quidam nomine, nullum habens consanguineum, vir illuster et nobilis, per chartam ei ad aedificandum monasterium locum tradidit in Albiensis confinio, ubi etiam monachos ordinato illis abbate fere duodecim misit: et his etiam quoniam novo opere fabricam monasterii coeptam perficere satagebant, libros plurimos contulit, vestes sacras praebuit, calicem argenteum ac offertoria, [Col. 0376B] crucemque et omnia quae illis necessaria fore prospexit, administravit. Ipsi vero tam in aedificiis rerum corporearum, quam etiam in aedificatione animarum, sanctaeque Regulae institutis decertantes, magnam Christo Deo famulantium congregationem religiosorum fratrum acquisierunt.

47. Post obitum quoque serenissimi imperatoris Caroli, cum filius ejus Ludovicus rex Aquitanorum imperii curam suscepisset, Franciae eum partibus ire jussit, eique in Alsat Maurum-Monasterium designavit, ubi plures suae vitae sequaces ex Aniano monasterio collocavit. Et quoniam magnum a palatio distat spatium locus praefatus, nec congruo occurrere tempore cum vocaretur poterat; et quia imperatori multis pro causis erat necessarius, placuit imperatori [Col. 0376C] ut non longe a palatio provideret locum aptum sibi, in quo cum paucis quiescere posset. Sicque praefecto abbate fratribus Mauro degentibus, ipse cum nonnullis imperatoris voluntati obtemperaturus accessit.

48. Vallis autem erat vicina, quae a palatio, ut reor, sex non amplius millibus distat, quae viri Dei placuit oculis: ibique imperator jussit construere miro opere monasterium, quod vocatur Inda, mutuato de rivulo ejusdem vallis nomine. In dedicatione vero ecclesiae adfuit imperator, eamque de suis copiosissime ditavit fiscis immunitatemque jussit, atque per scripturam, ut triginta ibidem Deo fratres Christo famulantes persisterent monachi, statuit. Qua de re ut numerus impleretur, venerabilis [Col. 0376D] abbas de notis monasteriis lectos jubet venire fratres, quos suo instrueret exemplo, essentque aliis documentum salutis, quousque instinctu divinae gratiae saeculari pompa relicta aeterno Regi militare desiderantes ex eadem provincia in eorum subrogarentur ordine.

49. Coepit autem post haec vir Dei palatinas terere fores, olimque dimissum ob multorum utilitatem ferre tumultum. Omnes siquidem qui aliorum pressi incommodis imperialia petebant suffragia, cum ad eum accederent, alacriter susceptos osculabatur, [Col. 0377A] eorumque querimonias in schedulis impressas tempore opportuno offerebat imperatori. Ex quibus assuetus aliquoties serenissimus imperator mapulam manicasque ejus palpans reperiebat, repertasque legebat, atque ut utilius noverat decernebat; propter oblivionem quippe talibus in locis eas ferre solitus erat. Libenter etenim hujuscemodi querimonias audiebat imperator, et ob id quam maxime sedulo illum in palatio fore jubebat. Etenim qui eum ex regni moderamine, ex dispositione provinciarum et ex suis consulerent utilitatibus, erant perplures; nullus prorsus afflictorum miseriis ita compatiebatur, nullusque monachorum inopiam ita regi ut ipse pandebat. Erat quippe miserorum advocatus, sed monachorum pater; pauperum consolator, sed monachorum [Col. 0377B] eruditor; divitibus pabulum vitae praebebat, sed monachorum mentibus Regulae disciplinam inculcabat; omnium licet utilitatibus consuleret, monachorum tamen necessitatibus sedulo interveniebat.

50. Praefecit eum quoque imperator cunctis in regno suo coenobiis: ut sicut Aquitaniam Gothiamque norma salutis instruxerat, ita etiam Franciam salutifero imbueret exemplo. Multa denique monasteria erant quae quondam regulariter fuerant instituta; sed paulatim tepescente rigore, regularis pene deperierat ordo. Ut autem, sicut una omnium erat professio, fieret quoque omnium monasteriorum salubris una consuetudo, jubente imperatore aggregatis coenobiorum [a 1Kb] Patribus una cum quampluribus [Col. 0377C] monachis perplures resedit dies. Omnibus ergo simul positis Regulam ab integro discutiens, cunctis obscura dilucidans, dubia patefecit, priscos errores abstulit, utiles consuetudines affectusque confirmavit. Judicia igitur Regulae cunctaque dubia ad proficuum deducta effectum, quas minus Regula pandit consuetudines, assentientibus cunctis protulit: de quibus etiam capitularem institutum imperatori confirmandum praebuit, ut omnibus in regno suo positis monasteriis observare praeciperet: ad quem lectorem scire cupientem dirigimus. Cui protinus imperator assensum praebuit, inspectoresque per singula posuit monasteria, qui utrum ea quae jussa fuerant sic observarentur inspicerent, quique etiam formam salubrem ignorantibus traderent. Perfectum itaque [Col. 0377D] propagatumque est opus divina opitulante misericordia, et una cunctis generaliter posita observatur Regula, cunctaque monasteria ita ad formam unitatis redacta sunt, ac si ab uno magistro et in uno imbuerentur loco. Uniformis mensura in potu, in cibo, in vigiliis, in modulationibus cunctis observanda est tradita. Et quoniam alia per monasteria ut observaretur instituit Regula, suos in Inda degentes ita omni intentione instruxit, ut ex diversis regionibus [Col. 0378A] adventantes monachi non, ut ita dixerim, perstrepentia, ut imbuerentur, indigerent verba: quia in singulorum moribus, in incessu habituque formam disciplinamque regularem pictam cernerent.

51. Propter plurimorum quoque indiscretum fervorem et quorumdam ineptum teporem, minusque capacium sensum obtunsum, constituit terminum, ordinemque [b 1Kb] observandum cunctis tradidit: illos retrahens ne superflua peterent, hos imperans ut torporem excuterent, alios nihilominus admonens, ut saltem visa implere expeterent. Denique multa Regula implere jubet: sed permulta sunt quae usus expiere quotidianus expetit, ipsa tamen reticet: ex quibus omnibus habitus monachi veluti gemmis ornatur, et sine quibus dissolutus ac fluxus incompositusque [Col. 0378B] esse probatur. Nonnulla autem praecipit quae aut propter concordiam unitatis, aut certe propter observantiam honestatis, seu propter considerationem fragilitatis admittuntur. Quapropter piae recordationis venerabilis abbas quaeque observanda comperit, absque ulla cunctatione vel excusationis fuco implere decrevit: ea vero quae certis pro causis aut dimittenda cognovit, aut commutanda inspexit, nihilominus, prout rectius et secundum posse locique positionem dirimere quivit, suis observanda discipulis tradidit: si qua nempe minus lucide pagina Regulae pandit, aut omnino silet, rationabiliter apteque instituit atque supplevit, de quibus ope divina jutus pauca relatu perstringam.

52. Primitus siquidem quam signum horis nocturnis [Col. 0378C] pulsetur, in fratrum dormitorio squillam [c 1Kb] tangere jussit, ut prius monachorum congregatio oratio nibus fulti propria residerent per loca, tunc demum ecclesiae ostiis patefactis hospitibus pateret ingressus. Surgentes vero concite juxta quod Regula praecipit, fratres aquis se sanctificatis perfundant, et cuncta altaria humiliter et cum reverentia percurrant; sic demum ad propria loca accedant sintque parati, ut cum tertium pulsaverit signum, absque mora surgentes attonitis auribus sacerdotem exspectent, qui officium incipiendi sortitus est. Nec cuiquam liceat per hoc spatium per angulos ecclesiae sistere, eorum scilicet quibus ingredi justum est; sed in choro sedentes institutos secrete concinant psalmos. Psalmos autem cantare jussit, quinque [Col. 0378D] [d 1Kb] pro omnibus fidelibus in toto terrarum orbe vivis, quinque etiam pro omnibus fidelibus defunctis; pro eis quoque qui nuper defuncti sunt, quia ad notitiam singulorum non statim causa pervenit, ut jugiter canerentur instituit nihilominus quinque. Decursis vero psalmis quinque pronus orationi incumbat, eos pro quibus cecinit Deo commendans: et tunc demum pro aliis rogaturus initium sumat. Nec pigritandum est pio, certis defixisque psalmodiis [Col. 0379A] aeterno Regi demerso in terram corpore supplicare: cum potentibus ad singula verba non revereatur quis inflectere caput; maximeque quia hoc modo gratia provocetur divina, et compunctionis suscitetur fervor. Tempore siquidem aestatis post expletum Matutinorum officium, mox egredi ab ecclesia propter somnolentiam jussit, seseque calceantes lotis faciebus denuo ad ecclesiam concite redeant, et juxta praefatum ordinem altaria cum reverentia circumeant, sanctisque se aquis perfundant: et sic deinceps ad loca sibi constituta accedant, diurnum expleturi honeste officium: quae officia juxta Romanum [a 1Kb] psalmo CXVIII persolventur, sintque parati, ut pulsato signo horae primae, mox ad chorum occurrant. Signum autem ita prolixe tangere jussit, ut [Col. 0379B] omnes illo sonante occurrant, illo cessante sacerdos incipiat horam. Expleta Prima in unum aggregati solvant capitulum: quo expleto, cum silentio, aut psalmos [b 1Kb] decantando exeant ad opus sibi injunctum. In monasterio quoque remanentes non fabulis occupentur otiosis, sed bini et bini, aut certe singuli in coquina, in pistrino, in cellario psalmos canant. Post completorium vero instituit ut non pro libita quis voluntate aut egrediatur, aut moretur in oratorio; sed hiemis tempore decem prius canant psalmos, aestate vero quinque: sicque pulsato signo omnes pariter juxta praefatum modum altaria cuncta circumeant, et sic ad lecta sua singuli pausaturi accedant. In his tribus per diem vicibus circumire cuncta praecepit altaria, et ad primum ex eis orationem Dominicam [Col. 0379C] dicant et symbolum, caeteris orationem Dominicam, vel sua confiteantur delicta. Diurnis autem orationum horis ad suum quisque accedat oraturus locum: si autem peculiariter sibi vult orare, quibuscunque vacat horis, licenter peragat. Has igitur tres ideo constituit orationis vices, ut hi qui torpore pigrescunt, et orare fastidient, saltem compulsi agant quae libenter nolunt, et constitutas non praesumant relinquere horas: hi vero qui nimio succenduntur amore, ne extera indiscrete petant retrahantur. Sic enim accidere solet ut nimiis vigiliis atterantur unius noctis [c 1Kb] indiscretione: horis autem quibus divinis psalmodiis esse intentum oportet, praeoccupatus somno non valeat divinum exsolvere censum. In habitu quoque dissimiles fecerat [Col. 0380A] multorum consuetudo. Siquidem nonnullis usque ad talos cucullae pendebant. Quam ob rem vir Dei uniformem cunctis tenendum monachis instituit modum, ut non amplius a duobus cubitis excederet mensura, vel usque ad genua pertingere posset. Concessit etiam necessitatis causa, propter quam Regula jubet, duas scilicet stamineas [d 1Kb] , et femoralia, pelliceas quoque et tegumenta eorum, cappas duas; et quaecunque necessaria prospexit, ut omnem amputaret occasionis ambagem, tribuit et concessit.

53. Ostendit quoque per scripturam imperatori rationem de his quae jubet Regula, sed certis ex causis intacta remanent; et de his quae illa prorsus reticuit, sed utiliter supplentur. Omne quippe desiderium suum in observationem Regulae converterat, [Col. 0380B] suumque hoc permaxime erat studium, et nihil intellectui ejus excederet. Quam ob causam quos peritos esse compererat, attente sciscitabatur circa longeque positos, eos etiam qui istis in partibus ad montem Casinum accederent, veluti qui non audita solummodo, sed visa perciperent. Ob quam dilectionem intelligentiae cum quislibet ei aliquid novi panderet, mox humiliter suscipiens summa reverentia aiebat, necdum se posse occultos sensus Regulae nosse: et cum cunctis non dicam tironibus, sed ipsis sapientibus ipse eam elucidaverit, nova et inaudita se non tantum a peritis, verum etiam a simplicioribus reperire fatebatur. Fecit denique librum ex Regulis diversorum Patrum [e 1Kb] collectum, ita ut prior beati Benedicti Regula cunctis esset, quem [Col. 0380C] omni tempore ad collectam matutinam legere jussit. Ex quo rursus ut ostenderet contentiosis nulla frivola cassaque a beato Benedicto edita fore, sed suam ex aliorum fultam esse Regulam; alium collectis Regularum sententiis composuit librum, cui nomen Concordia [f 1Kb] Regularum dedit, ita duntaxat ut beati Benedicti praecederet sententia, ei vero rationabiliter convenientes jungerentur deinceps. Alium nihilominus ex sanctorum doctorum homiliis, quae in exhortationem monachorum sunt prolatae, conjunxit librum, eumque omni tempore in vespertinis collectis legere jussit.

54. Cernens quoque nonnullos totis nisibus anhelare in acquirenda monachorum coenobia, eaque non tantum ut precibus obtineant, verum etiam [Col. 0381A] decertare muneribus, suisque usibus stipendia monachorum expendi, ac per hoc diruta nonnulla, alia vero fugatis monachis a saecularibus obtineri clericis; adiit hac de causa piissimum imperatorem precibusque pulsat ut ab hujuscemodi contentionibus clericos, monachos vero ab hoc redderet periculo extorres. Assensum praebet gloriosissimus imperator, monasteria in Regno suo cuncta praenotata, in quibus ex his Regulares Abbates esse queant decernit: ac per scripturam ut inconcussa omni maneant tempore, firmare praecepit, suoque annulo signavit: sicque multorum cupiditatem, monachorum nihilominus pavorem extersit. Erant etiam quaedam ex eis munera [a 1Kb] militiamque exercentes: quapropter ad tantam devenerant paupertatem, ut alimenta [Col. 0381B] vestimentaque deessent monachis. Quae considerans suggerente praefato viro piissimus rex, juxta posse servire praecepit, ita ut nihil Deo famulantibus deesset, ac per hoc alacres pro eo ejusque prole, totiusque regni statu piissimum precarentur Dominum. His vero monasteriis quae sub canonicorum relicta sunt potestate, constituit eis segregatim unde vivere regulariter possint, caetera abbati concessit.

55. Quae autem cum ad generale placitum jubente imperatore pergeret, nutu Dei acciderint, non silendum puto. Ibat nempe aegritudine nimisque caloribus fessus, jussis obtemperans regiis, sed charitatis armis stipatus, multorum explere utilitatem paratus. Sed is qui piis semper invidet actibus inimicus, ut piorum detrimentum ferret saluti, hunc a tramite [Col. 0381C] coepto tali arte retardare molitur: equos siquidem, quibus ipse vehendus erat, per vasta silvarum deturbans custodibus fere ignota. Sed vir Dei nullo dolore de amissis equis perculsus, alacer regias prope pervenerat fores. Expletis siquidem monasteriorum monachorumque, de quibus illi ingens et jugis piaque erat sollicitudo, utilitatibus, numerus equorum imminutus a rege fulcitur [id est suppletur]. Sed et post unius mensis spatium amissi reducuntur equi; sicque divinitus actum est ut quia de amissis non doluit, duplicatum susciperet lucrum.

56. Coepit post haec diversis variisque atteri aegritudinibus, et multos per annos continuis vigiliis, assiduis lacrymis, acerrimisque jejuniis atque laboribus meditationibusque attritum corpusculum [Col. 0381D] novo certamini praeparare: ut qui subactis vitiis virtutum obtinuerat arcem, nobiliter infirmitatibus patientiae armis accinctus decertans, geminatam a rege suo superatis hostibus victricem perciperet palmam. Quo enim validius pulsabatur aegritudine, eo intentius magis magisque aut orationibus vel lectionibus persistebat. Nullus otiosum reperit, nullus omnino in opere Dei pigrum, nullus vanis frivolisque fabulis occupatum invenit. Aut enim ipse per se lectioni instabat, aut legentem studiose [Col. 0382A] audiebat. Quis unquam solum nisi flentem reperit? quis ad eum subito ingrediens siccas ejus reperit genas? et non prorsus aut humi prostratum, aut coelo erectis manibus stantem, aut ne sacri voluminis nimiis humectarentur fletibus paginae, pugnis recipientem lacrymas invenit? Carnis deficiebant vires, sed animi adamante durior persistebat intentio, rigor semel coeptus pene ipse perdurans. Carnium quadrupedum esus non suscepit a die conversionis suae: balneis etiam in ultimo suo tempore languoribus attritus vix unquam indulsit. Vestimentum post quadraginta vel eo amplius dies mutare solitus est. Legere siquidem coram se sanctorum Patrum Vitam obitusque jubebat: qua lectione recuperatus animus fortior perdurabat. O bone Jesu, quibus suspiriis [Col. 0382B] fletibusque perfusus aestuabat animus cupiens dissolvi, et esse cum Christo! non tamen si necessarius fratribus foret, laborem ferre recusans.

57. Invalescente autem aegritudine imperatorem familiariter allocutus in monasterio deducitur, fratribusque valefaciens, tota nocte orationibus psalmodiisque pernoctans, ipsius diei regulare officium peregit. At cum alterius diei regulare explesset officium, et cursum persolvere vellet, ventum est ad clausulam: Justus es, Domine; quem versiculum decantans ait: Deficio; et adjecit: Fac cum servo tuo, Domine, secundum misericordiam tuam (Psal. CXVIII); sicque inter verba orationis virtutibus decoratum emisit spiritum [b 1Kb] . Adsunt autem ejus omnibus divitiis dulciores epistolae, quas pridie quam [Col. 0382C] migraret a saeculo, fratribus Aniano positis proprio dictavit ore, in quibus testatur faciem suam amplius non visuros. Aiunt etiam quidam quoniam hora qua migravit ad Christum, episcopo Stabili Magalonensi obitus ejus revelatus est; a somno siquidem surgens mox suis quod acciderat retulit. Obitum autem ejus ob id cursim attigimus, quoniam fratres qui eo tempore praesentes adfuerunt, latius explicaturi sunt, quod sequens demonstrat pagina.

58. Benedictus igitur abbas in provincia Gothiae exortus sub Pippino rege Francorum, et post ejus decessum sub Carolo filio ejus ab infantiae tempore usque in adolescentiam militavit. Post haec autem relicto palatio in monasterio Sancti Sequani in provincia [Col. 0382D] Burgundiorum habitum veri monachi suscepit: ibique duobus ac semis annis [supra, num. 10, quinquennii et octo mensium spatio; an biennii?] consistens, Deo jugiter militavit. Sed quia ibi regularem usum minime reperit, in Gothiae partibus migravit, ibique super fluvium Anianum manu propria cellam primitus postmodum vero cum ipsis fratribus qui ob amorem Christi sub ejus regimine venerant, monasterium ex novo opere construxit, in quo non longo post tempore trecentos sub suo regimine monachos [Col. 0383A] habuit. Defunctoque Carolo imperatore Ludovicus filius ejus imperium suscipiens, Benedictum venerabilem virum una cum suis quibusdam discicipulis in Franciam venire fecit, ac primitus in pago Alsacense monasterium ei Maurum dedit: postmodum vero pro ejus amore juxta Aquis palatium super fluvium Indam ex novo opere ei monasterium aedificavit. Hic est Benedictus, per quem Dominus Christus in omni regno Francorum Regulam sancti Benedicti restauravit. Hic habuit sub regimine suo monasteria duodecim, id est Anianum, Gellonem, Casam-Novam, Insulam-Barbaram, Menatem, Sanctum Savinum, Sanctum Maximinum, Massiacum, Cormariacum, Cellam-Novam in Tolosano, Monasterium-Maurum in Alsatz, Indam ex jussu [Col. 0383B] imperatoris ob illius ac discipulorum ejus usum aedificatam, et de fiscis regalibus ditatam. In his omnibus ex doctrina sua monachos et rectores misit. Curam autem maximam habuit de omni ordine ecclesiastico, videlicet monachorum, canonicorum atque laicorum, maxime autem monachorum. Imperator autem omne ejus consilium libenter audivit et fecit, unde et a quisbusdam Monachus vocitatur, videlicet quod monachos sancti viri pro ejus amore semper suos proprios appellavit, et post ejus decessum hactenus abbatem se monasterii illius palam esse profitetur. Sanctus igitur vir usque ad obitum suum in palatio regis pro augmento fidelium, non pro terrenis rebus perseveravit, quia juxta erat monasterium in quo degebat. Ante quartum vero exitus [Col. 0383C] sui diem adhuc sanus omnia imperatori, quae ei solitus erat dicere, replicavit: et in ipsa die febre correptus, ad mansionem suam usque pervenit. Altera vero die audientes hoc omnes magnates imperatoris, ad eum visitandum venerunt. Tanta autem ibi fuit multitudo episcoporum, abbatum ac monachorum, ut nobis qui eum ibi custodiebamus, vix ad eum accedere facultas esset. Helisacar autem abbas primus ad eum venit, et cum eo usque ad obitum perseveravit. Quinta siquidem feria aegrotavit, in [Col. 0384A] sexta autem feria nocte misit imperator Tanculfum camerarium, jubens ut eum ipsa nocte ad monasterium ferremus: quem levantes ante gallorum cantum una cum Helisacar et suis ac nostris hominibus, prima hora diei ad monasterium deduximus. Cumque esset tertia diei hora, omnes a se exire praecepit, et usque ad sextam horam solus permansit. Post haec ingressus supra dictus abbas cum praeposito nostro, percunctati sunt quomodo ageret. Quibus ipse respondit, nunquam se tam bene fuisse; adjunxitque: Usque modo inter choros sanctorum coram Domino astiti. In crastina autem fratibus ad se vocatis eis monita salutis dedit, et tunc professus est quia quadraginta octo anni essent ex quo monachus fuerat, in quibus annis nullo die antea panem [Col. 0384B] comedit, donec coram Deo lacrymas funderet. In ipsa die brevem admonitionem imperatori misit, et alias per diversa monasteria direxit. Isdem vero venerabilis vir omne officium suum de quinque annis et duobus mensibus ante obitum suum, sicut in ejus tabulis post ejus decessum reperimus, et ipse vivens quibusdam dixit, cantatum [id est recitatum] per semetipsum liquit. Obiit autem septuagenarius, tertio Idus Februarii, anno ab incarnatione Domini octingentesimo vigesimo primo, indictione decima quarta, concurrente 1, epacta decima quarta, anno nono imperii Ludovici piissimi imperatoris. Post tertium vero diem sepulcrum ejus aperuimus, et eum in vas lapideum, quod imperator paraverat, mutavimus: discooperientes autem faciem ejus, vidimus [Col. 0384C] in fronte et circa oculos ac labia ejus tantum ruborem, quantum nec vivus habuerat. His ita exceptis, et ita se habentibus, nos famuli ex monasterio Inda, videlicet Deidonus, Levigildus, Bertadus et Desiderius, tibi Ardoni magistro nostro salutem in Domino optamus, petimusque charitati tuae, ut secundum a Deo datam tibi sapientiam de Vita Patris nostri Benedicti libellum componas, et cum nobis dirigas. Salutant vos omnes fratres nostri, et vos salutate omnes fratres nostros. Amen.




[Col. 0383C]
APPENDIX PRIMA. DE SYNODO AQUISGRANENSI, DEQUE MONASTERIIS ANIANAE SUBJECTIS, AUT PER BENEDICTUM ORDINATIS.
(Mabill., ibid.)
[Col. 0383D]

1. Quid in rem ecclesiasticam praestiterit Benedictus, hactenus vidimus ex ipsius Vita, in qua et contra Felicianam haeresim, tum in legatione Hispanica, tum in synodo Urgelitana laborasse, et concilio Arelatensi, quod ad restituendam Ecclesiae Gallicanae disciplinam anno 813 celebratum est, interfuisse memoratur num. 31. Nunc quid pro republica monastica, maxime in synodo Aquisgranensi, egerit, expendendum est. Cum rem Benedictinam fere ex aequo promovere studerent Ludovicus Augustus et Benedictus noster, anno 817 imperator Aquisgrani convenire jussit abbates quamplurimos Regulae nostrae servantes, ad resarciendam sacri instituti disciplinam, quam Benedictus scriptis, monitis exemplisque [Col. 0384D] suis revocare modis omnibus tentabat. Nimirum  monasteria monachorum, in quibus olim beati Benedicti Regula conservabatur, tum negligentia subrepente remissius ac dissolutius custodiebatur, vel certe penitus abolita negligebatur,  aiunt Patres concilii Turonensis tertii, canone 25. Quam ob rem varia tum a Carolo Magno, tum a Ludovico ejus filio convocata concilia, ut collabenti reipublicae nostrae opem ferrent. Anno 817 Aquisgrani congregata est plurimorum abbatum synodus, cui praefuit Benedictus. Sancita hac de re capitula septuaginta duo; tot enim enumerant Leo Marsicanus in Chronici Casinensis lib. I, cap. 16, novae editionis, et Chronographus coenobii Sancti Vincentii ad Vulturnum, lib II, quo [Col. 0385A] ex coenobio Josues abbas eidem conventui interfuisse memoratur, Apollinarius ex Flaviniacensi, et alii, de quibus in Praefatione actum est. Peracto concilio constituit idem Deo amabilis imperator Benedictum abbatem et cum eo monachos strenuae vitae, qui per omnia monasteria monachorum euntes redeuntesque uniformem traderent cunctis monasteriis tam viris, quam sanctimonialibus feminis vivendi secundum Regulae sancti Benedicti incommutabilem morem, ut legitur in Vita Ludovici Pii. Etsi enim universa Galliae monasteria eamdem sancti Benedicti regulam profitebantur, non una tamen omnium erat vivendi ratio, sed varia pro locorum, personarum morumque diversitate. Benedicto socius et adjutor adhibitus Arnulfus abbas, testante Ludovico Augusto in diplomate quod de restituto ordine monastico in monasterio S. Dionysii confecit VII Kal. Septembris, anno 19 imperii. Mox, inquit, ut divina dignatio nos paterna sede suscepta imperialibus sceptris inniti voluit, piae intentionis nostra sollicitudo [Col. 0385B] exsequi procuravit, ut religio, decor et omnis honestas a domno et genitore nostro divae memoriae Carolo coepta et instituta liquido et veraciter, remota omni simulatione, in propriis quibusque maneret et vigeret ordinibus. Unde ad monasticae institutionis normam corrigendam duos religiosos et venerabilis vitae viros Benedictum et Arnulfum abbates constituimus, qui per nostrum a Deo gubernandum et conservandum imperium seduli huic negotio studiose insisterent. Exstat hoc diploma integrum apud Sirmondum in tomo II Conciliorum Galliae, egregium sane pietatis imperatoriae monumentum. Arnulfus is erat abbas, ut puto, monasterii Glonnensis seu Sancti Florentii ad Ligerim in dioecesi Andegavensi, et forsan etiam abbas Heriensis.

2. Quam Anianae disciplinam instituit Benedictus, eamdem in varia Franciae ac Germaniae monasteria propagavit. Tria primo nobis proponit Ardo, Insulam Barbaram, Mitiacense, et Cormaricense, quibus [Col. 0385C] addit Gellonense, Menatense, S. Savini Masciacense, monasterium a Wlfario conditum, Maurum-Monasterium, et Indam. Indenses in epistola sua addunt Casam novam, et Cellam-novam in Tolosano; addo et ego Monasterium Sanctae Columbae apud Senonas. De quibusdam actum est in superioribus notis: de aliis hic nonnulla observanda.

3. Leidradus archiepiscopus Lugdunensis in epistola ad Carolum Magnum, Monasterium regale Insulae Barbarae, inquit, situm in medio Araris fluvii, quod antiquitus est dedicatum in honore sancti Andreae apostoli et omnium apostolorum, nunc autem in honore sancti Martini recens videtur esse fundatum; jussu domni Caroli imperatoris, qui ibidem praefecit domnum Benedictum abbatem, cum quo simul direxit ibi suos codices, ita restauravi, ut tecta de novo fuerint, et aliqua de maceriis a fundamentis erecta: ubi nunc monachi secundum regularem disciplinam numero triginta habitare videntur. Hic [Col. 0385D] est Leidradus seu Laidradus archiepiscopus, cui in Hispaniam cum Benedicto adversus Elipandum profecturo Alcuinus libros suos dedicavit, quique postea dignitatem Agobardo resignavit, in Sancti Medardi Suessionense monasterium secessurus. Alcuinus in epistola 69 (nunc 90) monachis Barbarensibus, quos Fratres Lugdunenses vocat, gratulatur de restituta monasticae vitae disciplina, eosque praemunit adversus gliscentes errores. Insulae-Barbarae monasterium, cujus non semel alibi facta mentio, nunc saeculari toga donatum est.

4. Quid in Mitiacensi asceterio prope Aurelianos, nunc sancti Maximini dicto, praestiterit Benedictus, declarat Theodulfus ejus facti auctor in Carminum libro II, ex quo quia carmen totum est in laudibus Benedicti nostri, juvat quosdam versus adducere in hunc locum. Sed prius ex Letaldo monacho Mitiacensi discamus qualis tum fuerit istius monasterii status; sic enim ille in libro de Miraculis sancti Maximini [Col. 0386A] abbatis, cap. 3: Nempe eo tempore devotio Mitiacensis coenobii et studium monasticae vitae emollita erat a saeculi dilectoribus, partim cupiditate, partim incursione hostica, quae ex Aquitanica impugnatione crebro obtingere solebat. Per idem enim tempus inter Pippini duces et Waifarium Aquitanorum regem gravis et diuturna conflictatio rempublicam Francorum non modico profligavit damno, tandemque apud Toarcense castrum capto Waifario summa rerum ad Pippinum concessit. His fere temporibus locus supradictus adeo est adnullatus, ut nemo ibi posset manere monachorum: sed habitacula eorum aut essent diversoria saecularium et feminarum, aut stabula equorum et pastiones canum. Temporibus igitur divae memoriae Caroli Augusti, disponente rerum omnium Domino, eumdem locum pristinae reddere nobilitati, Theodulfus nobilissimus et moribus et genere acerrimique ingenii Aurelianensis Ecclesiae episcopus subrogatur. Hic itaque multa industria certans quatenus idem locus in antiquum [Col. 0386B] revocaretur honorem, dum in contiguis regionibus minus idoneos invenisset ad id efficiendum monachos, ex Septimaniae partibus ascivit, quibus et locum dedit, et res illi loco olim attributas de suo insuper addens contradidit. In qua re non poenituit eum facti sui, quippe cujus temporibus in tantum ejus loci gloria enituit, ut veteris ignominiae dedecus honestas superveniens obumbraret, et praeteritorum dispendia lucra sequentia compensarent. Duos hanc in rem monachos Theodulfus obtinuerat a Benedicto, cui hoc nomine gratias agit, eumdemque de aliis mittendis interpellat, ac cum S. P. Benedicto Casinate comparat his versibus:

I, mea charta, celer Benedicti ad tecta beati,
   Hocque salutato tecta revise Patrum.
Huic salveque valeque meum, huic singula narra,
   Prospera quae nobis sunt tribuente Deo.
Inde refer multas misso pro munere grates: [Col. 0386C]
   Utque libens mittat plura, precare libens.
Utque pium consurgat opus fundamine jacto,
   Quod me jam mulcet, jam mea corda fovet
Sit melius culmen: bonus est fundaminis ordo,
   Quem gemini numeri sorsque decusque sacrat.
Ecce duo monachi duo sunt praecepta salutis,
   Divino ut vinctus sit quoque fratris amor.
Et infra:
Semina tu nostros misisti parva per agros,
   Plurima mitte, seges hic tibi grandis erit.
Non distes merito, cujus non nomine distas:
   Nominis et meriti sors beet una duos.
Quod fuit Ausoniis Benedictus rector in arvis,
   Hoc modo tu in nostris es, Benedicte, locis.
Ut cerebro Euphorbi Samius satus esse putatur,
   Sic Nursi Patris in te revocatur opus.
Ut per Teudulfum Teudulfi verba precantis
   Imples, cumque una it hinc prece nomen idem. [Col. 0386D]
Sic Benedictus ei per te, Benedicte, quod optat
   Conferat, et voti tu mediator eas.
Quodque fuit, Casine, tibi pius hic Pater olim.
   Hoc modo sit cellae urbs Aureliana tuae.
Quam bene Mitiacum vocitavit prisca vetustas,
   Quae fuit auspicium mitibus ante choris!
Maximinus ibi fratrum vernante corona
   Praefuit, his junctus scandit ad astra poli.
Corpora sunt quorum variis tumulata sepulcris,
   Sunt animae in finibus sed, patriarcha, tuis,
Has fera barbaries exempto munere pacis
   Dejecit sedes, destituitque locum.

Quid his verbis significare velit Theodulfus, explicat Letaldus superius relatus. Pergit Theodulfus, et poetico more carmen suum dirigit ad Benedicti coenobium, tum post aliquot versus subdit:

Inde salutandi fratrem pietate revise,
   Sum cui junctus ego nomine, non merito. [Col. 0387A]
Hinc pete Nebridii Patris venerabilis aedes,
   Mox et Donati sit tibi visa domus.
Sed nec praetereas sancti loca fratris Atili,
   Annianique mei tecta verenter adi.
Nam pius aspiciat dantem sibi dona salutis,
   Atala te videat, dicque, Olemunde, vale.
Ac si forte vales mundanas ire per urbes,
   Singula perlustrans oppida, rura, casas,
Praesulibus nostras in carmine pande salutes,
   Atque omni clero, quosque referre mora est.
Attila, Clarinus, Teutfredus, Leubila, et omnis
   Turba Patrum nostrum sentiat alma vale.

Quos hic primos salutat Theodulfus, erant ii ipsi quos Benedictus operis sui adjutores primarios habuisse dicitur apud Ardonem supra. Crediderim Annianum esse eum, qui sancti Anniani (Saint-Chignan) monasterio in Gallia Narbonensi hactenus existenti nomen dedit, quod cave confundas cum monasterio Aniana seu Aniano.
[Col. 0387B]

5. Gellonense monasterium excitavit Willelmus comes, postea ibidem monachus, atque Anianensi abbati subjectum esse voluit. Benedictus loco praefuit abbas primus, dein permissi nonnunquam abbates peculiares alii ab Anianensibus, qui Gellonensium abbatum electionem probabant. Exstant non unae Ludovici Augusti aliorumque regum litterae Cellam Gellonensem Anianae attribuentes. Demum Gellonenses sui juris esse coeperunt, reclamatumque non semel ab Anianensibus saeculo XI, quo Emmeno Anianae abbas graves hac de re querelas deposuit apud Gregorium papam VII, quae in tabulario Anianensi leguntur. Sed tandem praevaluit Gellonensium pervicacia Urbani secundi pontificatu, qui Gellonense monasterium a jure abbatiae Anianensis absolvit: Callistus vero papa secundus Romanae sedi proxime seu, ut aiunt, immediate subjecit, et post eum Alexander tertius.

6. Masciacensis coenobii in Biturigibus fundamenta [Col. 0387C] jecit Ego comes anno 738, ut docet ejus loci breve Chronicon a Labbeo editum in tomo II Bibliothecae novae. Adventus monachorum in Masciaco anno 814 collocatur, nimirum post coenobii restitutionem ab Ludovico Augusto factam, de qua in ejus Vita. Monasterium istud, quod hactenus persistit sub ordine sancti Benedicti, vulgo Massay appellatum, rexit Abbo abbas, qui natus anno 817, ordinatus anno 847, anno 866, quo urbs Aurelianorum cremata est, mortuus est, et quidem VII Kal. decembris, ex Kalendario. Et anno 967 Odo abbas bonae memoriae VIII Idus Junii decessisse fertur; et Arduicus monachus Nonis Septembris.

7. Wlfarius vir illuster et nobilis locum in Albigensis pagi confinio tradidit Benedicto, ubi is monachos duodecim cum abbate collocavit. Casamnovam interpretatur Henschenius: sed Ludovici Augusti litterae, quas videre non potuit, nos docent esse Bellam-cellam.
[Col. 0387D]

Bellae 1 cellae statum hodiernum necdum rescire potui.

8. Maurum Monasterium primitus cella Sancti Leobardi a primo auctore dictum, in honorem apostolorum Petri et Pauli et sancti Martini constructum in Alesatia prope Tabernas (Saverne) principatu Childeberti secundi; postea Maurum Monasterium cognominatum est a Mauro abbate, cui Theodoricus quartus, Kalensis dictus, privilegium concessit, editum apud Jodocum Coccium et Carolum Cointium in Annalium Francorum tomo II ad annum 586, num. 43.

9. Inda, celeberrimum coenobium prope Aquasgrani, vocabulum traxit ab amne praeterfluente, Sancti Cornelii etiam appellatum a Cornelio papa et martyre, cujus caput et brachium istic observari dicuntur. Eo in loco sepultus est Benedictus noster ejus loci abbas ex dictis.

10. Casa Nova sive Gordanicus in pago Ucetico, [Col. 0388A] nunc usque prioratus Anianae subjectus, vernacule Goudargue, primitus a Willelmo comite constructa dicitur in diplomate Ludovici Augusti.

Variae hac de cella exortae sunt lites tum adversus Casae Dei monachos pontificatu Paschalis secundi, et Callisti itidem secundi; tum adversus Arelatensem archiepiscopum Callisto item Pontifice. Et quidem, ait Callistus papa in litteris hac de re concessis, Anianenses monachi cellam illam, per Lodoici imperatoris, Caroli Magni imperatoris filii, et filii ejus Caroli regis scripta et largitiones Anianensi monasterio vindicabant. Archiepiscopus vero se Lodoici filii Bosonis regis chirographo tuebatur. Sed tandem auditis utriusque partis momentis Callistus ipse de concilio cardinalium jus Anianensium possessione roboratum confirmavit. Exstant hae litterae in lucem editae tomo VI Spicilegii.

11. De Cella Nova, vulgo Celle-Neuve, quae hactenus ab Aniana pendet, exstat diploma Caroli Magni [Col. 0388B] in haec verba:

Karolus Dei gratia rex Francorum et Langobardorum ac Patricius Romanorum, etc. Reliqua vide inter Opera Caroli Magni hujusce Patrologiae tomo XCVII, col. 988.

12. Ad haec in monasterio Sanctae Columbae apud Senonas monasticam disciplinam restituere conatus est Benedictus, testante Ludovico Augusto in diplomate, quod editum a V. C. Stephano Baluzio in appendice ad Lupum habet haec verba: Notum esse volumus cunctis fidelibus sanctae Dei Ecclesiae, et nostris, praesentibus scilicet et futuris, quia olim dum monasticum ordinem usquequaque depravatum esse constaret, et ad eum corrigendum atque emendandum, imo ad pristinum debitumque modum et rectitudinem auxiliante Domino reducendum, quemdam abbatem ejusdem ordinis ferventissimum, Benedictum cognominatum, per monasteria imperii a Deo nobis commissi destinaremus; contigit ad monasterium [Col. 0388C] quod dicitur Sanctae Columbae, haud procul ab urbe Senonensi devenire: in quo cum caetera regulariter ordinare satageret, quia tunc temporis abbatem canonicum, Jacob vocabulo, inibi praeesse contigerat, quasdam villas, quae priscis temporibus ad usum fratrum Deo famulantium fuerunt destinatae, segregavit, etc.

13. Praeterea Ludovicus Augustus ad monasterium quod dicitur Aniana, ubi Georgius abbas praeerat, quamdam cellam juris sui, quae est constructa in honore S. Martini infra muros Arelatensis civitatis, cum his quae ad eam pertinent, memorato monasterio ad stipendia fratrum ibidem Deo famulantium vel ad subsidia pauperum concessit pridie Non. Decemb., anno imperii 3, indict. 10, Aquisgrani palatio regio; tum postea addidit cellam quae dicitur Massacia cum appendiciis suis, habentem plus minus quadraginta mansos, quae est ex ratione praedictae cellae S. Martini, litteris datis IV Id. Mart., anno 7 imperii, Aquisgrani palatio regio. Demumque [Col. 0388D] piissimus imperator monasterii Anianensis res omnes confirmavit generali diplomate concesso Ermenaldo abbati.

14. His omnibus haud ab re visum est subjicere sermonem aliquando habitum in festo dedicationis basilicae Salvatoris, factae circiter annum 782, de qua in Vitae num. 26. Sermo iste nomen Ardonis seu Smaragdi praefert in ms. codice: sed falso, ut colligo ex ipsius auctoris verbis, dicentis veternosa suo tempore fuisse Anianensis basilicae aedificia et antiquam ejus dedicationis relationem vocat. Ad haec priscam vocat consuetudinem, quae feminis negabat aditum in utrumque templum, Salvatoris scilicet et beatae Mariae: aitque interjectis annis, id est suo tempore concessum sequiori sexui ingressum in basilicam Salvatoris; quae verba convenire nequeunt Ardoni, Benedicti discipulo. Neque scio an non satis exploratum videatur id quod refert auctor iste, trecentos scilicet et sexaginta episcopos (quorum fallacem [Col. 0389A] catalogum legi) ipsumque Carolum Magnum huic dedicationi interfuisse: cujus rei nullam mentionem facit Ardo in Vitae superioris num. 26. Eodem loco haberi debet id quod legitur de absolutione peccatorum Carolo divinitus concessa ac revelata: quo spectat miraculum in consecratione Anianensis archisterii revelatum, relatum in Vita Caroli Magni, tribus libris scripta tempore Frederici Ahenobarbi apud Lambecium in Caesareae Bibliothecae tomo II, pag. 333. Sermonis titulus ita se habet in codice ms. Sermo sancti Ardonis, cognomento Smaragdi, monachi et confessoris, ac magistri in sacra pagina, monachi quondam monasterii Anianae, ordinis sancti Benedicti, Magalonensis dioecesis: qui sermo fuit celebratus in consecratione altaris Sancti Salvatoris ejusdem monasterii die vigesima nona mensis Decembris, anno ab Incarnatione Domini DCCLXXI [Leg. DCCLXXII].


Sequitur tenor sermonis.
[Col. 0389B]

Ad gloriam et honorem tui nominis, Christe Jesu Salvator saeculi, auribus catholicae Ecclesiae antiqua rei relatio per novos futurorum temporum decursus transfert notitiam, qualiter venerabile tuum Anianensis coenobii templum sui fundaminis suscepit exordium. Nam cum patricius Romanorum et rex Francorum Carolus per Gallias ad honorem Dei templa et admiranda aedificia passim constitueret, quoddam insigne in Christi Salvatoris nomine constituit, quod sui stemmatis veternosa congeries mortalium oculis adhuc pandit. Post cujus constitutionem, de Narbonensis urbis obsidione remeans, in qua Angaricam gentem expulerat, ibi synodo peracta trecentos sexaginta sex pontifices invitavit, et ad consecrationis opus congregavit. Vere felix locus ille a tanto principe honorabiliter electus, et ubi coelestis Hierusalem in terrenis conversationibus activam vitam ad suam contemplativam gaudet exeuntem, et in coelestibus claustris exspectat transferendos [Col. 0389C] filios adoptionis, quos ibi nutrit Regula sanctae religionis, quam secundum pii Patris Benedicti auctoritatem traditam alter quoque Benedictus nomine primitus ibi edocuit, qui in domo Domini ibi in atriis ejus justus ut palma floruit: cujus paternitatis principium Anianense promeruit coenobium, et per eumdem abbatem primum, et gloriosum regem Carolum piae dedicationis diem vidit optatum. In quo praefulgida venerabilium episcoporum pontificalis caterva praefata magnifici regis in cantu [Forte coetu] conglomerata, solemne opus exercuit, et praetactum finem gratia dedicandi adhibuit. Tunc illud dedicationis peractum officium Deo placuisse coelitus est demonstratum. Nam eidem regi sequenti nocte pernoctanti, et cuidam pontifici Coloniensi et Benedicto abbati (ut in ore duorum vel trium stet omne verbum) quaedam visio spiritualis apparuit, quam ipsi tres postea professi sunt, videlicet quod Deo sacrata Anianensis aula, tota intus [Col. 0389D] quasi ardens resplenduit, et lux erumpens ad coelum emicuit. Quis igitur in die consecrationis, quam sic Deus approbavit, interesse non laetabitur? Jam tunc illa nostri Salvatoris quam felix aula canoris vocibus jucundata reboans coeleste dedit jubilum, et [Col. 0390A] harmonica suavitas humanis auribus illata, per aethereas auras invitata super eos, uranico concentui subriguit. Audita est populorum plausibus permixta vox laetabunda, et omne vulgus utriusque sexus divinum opus admirans Deo gratias laudifluo rependit praeconio. Magnum quidem est et difficile per singulas causas spiritualiter retexere omne genus divini operis, quod illic Deo dispensante per religiosorum manus decenter exhibitum est. Sed ne videamur acervare superflua, hactenus opus, nostra titillante manu brevitatis compendio facili stylo laboratum, futuris saeculis in altam tradimus memoriam, quod fidelibus legendum et audiendum, sicuti relata gestorum didicimus, manifestum aperimus, etc. Adest hic ara triplex, solius columnae unitate subnixa, significans Trinitatis unitatem, ut in personis proprietas intelligatur, et deitatis unitas credatur, etc. [a 1Kb] Adest etiam Dominicae crucis figura, quam in suo tempore sancti Salvatoris aula per sui fabricam depinxit, monstrans fidelibus Christi crucem spiritualiter esse gestandam, [Col. 0390B] quam Deus Salvator crucifigendus sibi corporaliter bajulavit, et crucifixus omnia de se dicta a vatibus consummavit: cujus crucis venerabile signum suo praecipuo Salvatoris conservat altario, et multis beatorum pignoribus penetrale imbuit arcanum, quod obtinens reliquias in se, coelestes habet margaritas, etc. Nullus hic quoque haesitet suum tandem pectus pugillo, et quadam quasi pugni cordis manu excitare ignaviam, piaeque confessionis modo illum Evangelii sequi publicanum, qui suam de suis peccatis damnans conscientiam, sibi propitiari divinam quaesivit clementiam. Cujus exemplo in hac Anianensi aula confessio Caroli fertur gemebundis patuisse suspiriis, et pro quadam admissi sceleris noxa crebris obsecrationibus institisse, divinaeque misericordiae aures lacrymabili propulsasse querela: quatenus ei Salvator ignosceret, ille qui pro hominibus cunctis venisset redemptor. Ad ostendendam vero redemptionis adeptam gratiam, exauditor supremus notatis [Col. 0390C] apicibus cuidam pontifici signum direxit, dum pro eo veniam peteret inter eucharisticas eulogias ad altare: persensitque Carolus celebrantis sibi manus impositas, qua impositione recreatus indultum sibi peccatum intellexit, etc.

Exsultet Galliae tellus, et Anianensis spatii templo nobilitata laetetur: in quo ad indicium nobilitatis et pignus regalis amoris Carolus princeps divinum munus ibi lecturis reliquit. Cum igitur sit ita quod locus iste regalibus polleat rebus, et sacris ad coelum aedibus assurgat, decet omnem cujuslibet aetatis hominem ipsum reverenter honorare, et Deum in illo devotius adorare, qui in tanta prioribus habitus est religione, ut mulieribus ad ipsum arceretur accessus, ne quaelibet occasio sanctos regularis observantiae corrumperet mores. Convenit namque pudicitiae cultoribus illud evangelicum sequi, succingere lumbos, et in manibus habere lucernam. Hinc est quod gloriosa mater virgo sexum a suis liminibus exclusit [Col. 0390D] femineum, et intra peculiare Filii sui templum interjectis annis recipit, quos prisca consuetudo in utrumque templum penetrare non sivit. O felix virtus in domo Dei, sed multo jam felicior si sobrietatis custodia sit, etc.




[Col. 0391]
APPENDIX II. DE TRIBUS BENEDICTIS, ANIANENSI, FOSSATENSI ET MEDIOLANENSI ABBATIBUS, Ubi de EUTICIO abbate Gallo
(Mabill., ibid.)

1. Ne ex communione aut diversitate nominum, ut fit, confusionem oriri contingat, hic seorsim de tribus Benedictis agere constitui, deque Euticio, abbate [Col. 0391B] quem cum benedicto Anianensi unum et eumdem esse vehemens aliquando suspicio mihi injecta est, nunc vero penitus perspectum habeo.

2. Benedicti abbatis Anianensis Acta supra retuli ubi res ab eo gestas accurate describit Ardo ejus discipulus, refertque Indensium monachorum epistolam de obitu magistri sui. In his Actis et epistola quinque res in praesenti observandae sunt. 1. Benedictus fecit librum ex regulis diversorum Patrum collectum, ita ut prior beati Benedicti Regula cunctis esset, etc. 2. Cum esset Ludovico Pio acceptissimus, in ejus gratiam imperator jussit construere miro opere monasterium apud Indam, quae vallis a palatio Aquisgranensi sex non amplius millibus distat. 3. Pridie quam decederet Benedictus, cum solus ab hora tertia ad sextam manere voluisset, ait, nunquam se tam bene fuisse, adjunxitque: Usque modo inter choros sanctorum coram Domino astiti. 4. Ipsa obitus sui die fratribus ad se vocatis professus est, quia quadraginta octo anni essent [Col. 0391C] ex quo monachus fuerat, ubi mendose quidam codices habent, quadraginta anni. 5. Adjecit, in his omnibus anni se nullo die antea panem comedisse, donec coram Deo lacrymas funderet. Quae tria postrema refert epistola Indensium monachorum.

3. Eadem omnino Euticio abbati tribuit Joannes monachus, qui unus e veteribus Euticii mentionem facit in lib. I de Vita sancti Odonis abbatis Cluniacensis. 1. Euticius cum esset laicus, et peregrinis studiis eruditus, totum se dedit beatorum Patrum Regulis et institutionibus: ex quibus auctoritatibus diversas consuetudines sumpsit, unoque volumine colligavit. Haec est Concordia Regularum Benedicti abbatis Anianensis; aut certe Ordo monasticae conversationis ejusdem auctoris; et forte utrumque: quos tamen libros, non laicus (ut falsus est Joannes), sed monachus et abbas collegit Benedictus. 2. Fuit isdem vir Euticius temporibus Ludovici Magni imperatoris, clarus videlicet regi, [Col. 0391D] omnibusque amabilis. Quippe in tanto amore apud regem est habitus, ut intra palatium suum illi construeret monasterium. Scilicet Indense, quod intra fines villae seu palatii Aquisgranensis conditum est: nec aliud in gratiam cujusquam intra palatium ab Ludovico Augusto constructum legimus.

3. Euticius circumstantibus undique fratribus subito emisit spiritum; et dum a discipulis pii Patris pararentur obsequia, ecce rediit vivus, qui fuerat mortuus. Illis vero attonitis et mirantibus dixit: Deo gratias, scitis quia ex his quadraginta annis unum tantum diem non memini me cibum sumpsisse, nisi prius flevissem. Hodie namque sublato moerore consolatus est me Dominus, et inter choros Angelorum tribuit mihi requietionis locum. Benedictus inter choros sanctorum Domino astitit; Euticius inter choros angelorum. Ardo raptum et orationis excessum Benedicto tribuit; Joannes rem auget, et pro raptu mortem, pro raptus fine reditum ad vitam Euticio affingit. Per quadraginta annos Euticius cibum non sumpsit, nisi prius flevisset. Idem totidem annos praestitit Benedictus, nisi quod [Col. 0392B] quadraginta octo annos habent melioris notae codices quadraginta sequioris, quos praetulit Joannes. Ex his Benedictum Anianensem cum Euticio abbate unum eumdemque esse asserere non dubitem. Nec quemquam movere debet nominis diversitas. Nam praeterquam quod Benedictus et Euticius non ita significatu differunt, certe illo aevo familiare erat uni eidemque homini duo habere nomina, unum proprium, alterum asciticium, ut in Rabani Elogio videbimus. Quod si Benedictus ab Euticio diversus non est, alii auctori tribuendi sunt Dialogus de Statu Ecclesiae et liber de Vita Ludovici Augusti: quos post annum 840, hoc est annis ab obitu Benedicti minimum novemdecim, editos fuisse constat. De aliis Benedicti Anianensis operibus infra.

4. Sunt qui Benedictum abbatem Fossatensem a Benedicto item Anianensi non distinguendum esse opinantur: qua in sententia est eruditissimus Carolus Cointius tomo VI. Mihi vero alium ab alio diversum esse indubitatum videtur. Vixit quidem uterque [Col. 0392C] eodem tempore: et sicut Benedictus Anianensis omnia fere Galliae monasteria, sic Benedictus Fossatensis Fontanellense ad Regulae cultum revocasse perhibetur in Chronici Fontanellensis cap. 16, ubi ejus loci monachi olim a viro justo Benedicto Fossatensis coenobii abbate eruditi in philosophia monastica dicuntur. At Benedictus Anianensis nusquam Fossatensis appellatur; sed tantum Anianensis atque Indensis abbas fuit, dictusque est: tametsi pleraque Galliae monasteria, suo quaeque abbati singulari subjecta, sub cura sua haberet. Verum unius ab altero distinctionem illud evincit, quod Benedictus Fossatensis diu superstes fuit Anianensi, quem anno 821 decessisse constat. Quippe Fossatensis basilica elegantiori opere a religioso abbate Benedicto constructa, et a S. Aldrico Senonensium archiepiscopo aliisque praesulibus dedicata est, ut in libro de Miraculis S. Baboleni saeculo XI scripto legimus. Idem attestatur libellus de Vita sancti Aldrici, qui [Col. 0392D] prece Fossatensis abbatis templum quod ipse abbas construxerat, in honorem beatae Mariae dedicasse memoratur. Atqui Aldricus non ante annum 829 sedem episcopatus Senonensis iniit. Itaque ad annum minimum 830 pervenit Benedictus Fossatensis, cujus prece templum quod ipse construxerat Aldricus archiepiscopus dedicavit. Fuerit ergo alius necesse est Benedictus Anianensis, qui anno 821 ineunte e vivis excessit, annis amplius novem ante Fossatensis basilicae perfectionem ac dedicationem, quae Benedicto Fossatensi procurante peracta est.

5. His tertium adjungo Benedictum abbatem Italum, ambobus aequalem, quem Petrus Mediolanensis antistes coenobio anno 784 in honorem sanctorum Ambrosii, Gervasii atque Protasii, ab se constructo praeposuit, confirmante Carolo Magno. Petri archiepiscopi et Caroli Magni hac de re litteras refert Ughellus in Italiae sacrae tomo IV. Petrus litte ris suis abbatem instituit Benedictus praesbyterum, [Col. 0393A] ita ut abbas cum fratribus omnia secundum instituta venerabilis Patris Benedicti ejusque Regulam disponat et ordinet. Sed neque abbas ibidem ordinetur extraneus, nec nullo unquam tempore, nisi aut eodem in monasterio prius monasticum sumpserit habitum ex ipsa jam congregatione, aut quem fratres eligant, qui eos secundum divinas leges et Patrum regulas valeant gubernare; seu, ut Carolus Magnus in diplomate suo loquitur, secundum divinas leges et Regulam sancti Benedicti.

6. Tres ergo habemus Benedictos abbates eodem tempore clarissimos, qui rem monasticam mirifice illustrarunt auxeruntque: tametsi potiorem locum obtinere debet Benedictus Anianensis, a quo Cluniacenses congregationis suae formam rituumque suorum modum ac specimen accepere: quandoquidem ipse est Euticius qui, referente Joanne monacho jam laudato, fuit auctor earum Consuetudinum, quae hactenus in nostris, inquit, monasteriis habentur.
[Col. 0393B]

7. His ita expositis de pluribus Benedictis, hic ex occasione quaedam de Benedicti Anianensis operibus retractare juvat; siquidem praeter Concordiam Regularum, earumque Codicem, de quibus actum est in ejus Actis, nonnulla eum composuisse postea comperimus. Nam in ms. codice Colbertino n. 1310, ut mihi indicavit vir de litteris optime meritus Stephanus Baluzius, invenitur primo Benedicti abbatis Anianensis forma fidei tomorum XV, quae veluti summula theologica est. Deinde Confessio fidei Benedicti levitae; tum Benedicti levitae testimoniorum nubecula de incarnatione Dominica, et sancta et individua Trinitate, et iterationis baptismatis devitanda pernicie. Ad haec ejusdem disputatio adversus Felicianam impietatem. Denique ejusdem epistola ad Guarnarium filium. Primum ex illis opusculis esse Benedicti Anianensis ex titulo manifestum est, probaturque ex ejus Actis, ubi Benedictus perversum Felicianum dogma, quod pene provinciam illam invaserat, [Col. 0393C] illaesus ope divina non modo evasisse perhibetur, sed et multos, non solum infimos, verum etiam praesules Ecclesiae suo eripuisse studio; et adversus nefandum dogma veris disputationum jaculis armatus saepe congressus fuisse. Hac de causa in Hispaniam profectus est non semel, ut testatur Alcuinus in epistola praefixa libris quatuor adversus Elipandum, inscripta Leidrado episcopo Lugdunensi, Nefridio Narbonensi, et Benedicto abbati, cum essent in procinctu itineris. Quin etiam interfuit synodo Urgellensi anno 799 ea de re habitae, uti observavit [Col. 0394A] eruditissimus Baluzius in calce notarum ad Agobardum. Hinc etiam valida conjectura eruitur, ejusdem esse auctoris opuscula illa contra Felicem, quae ex codice Colbertino mox commemoravimus. Sed illud obstat, quod Benedicto levitae tribuuntur: cum Benedictum Anianensem sacerdotii honore praeditum fuisse indubium videatur. Is quippe, teste Ardene, vasa ad Christi conficiendum corpus nolebat sibi esse argentea: siquidem primum ei fuerunt lignea, deinceps vitrea; sic tandem conscendit ad stannea. Quod ait sibi et ei, vix potest de alio quam de Benedicto ipso explicari, sicuti et subsequentia. Planetam vero refutabat habere sericeam: et si aliquis illi dedisset, mox aliis ad utendum praestabat. Aliis, inquit, id est monachis suis presbyteris, quibus ejusmodi planetam ad usum praestabat, cum ille ad suum ipsius adhibere nollet, nam si de presbyteris extraneis hic sermo esset, non ad utendum praestari planeta diceretur, sed in donum tradi et concedi. Itaque praedicta opuscula, quae quidem Benedicti [Col. 0394B] Anianensis esse videnter, ab eo nondum presbytero, sed levita scripta sunt, si non fallit codicis inscriptio in titulo levitae. Certe Benedictum illum, quisquis tandem sit, abbatem exstitisse inde colligitur quod Guarnarium filium suum nominat.

8. Praeter haec in codice Caunensis monasterii (Monastre de Caunes) dioecesis Narbonensis habetur ejusdem Benedicti libellus ex diversis Patrum sententiis collectus de Confessione, cum epistola nuncupatoria ad Ludovicum, ut puto, augustum quam damus infra inter epistolas sancti Benedicti.

9. Hanc epistolam sequuntur nudae Patrum sententiae de revelandis cogitationibus. Patres illi sunt Gregorius Magnus, sanctus Pater Benedictus, Basilius, Macarius abbas, Paulus Aegyptius, Antonius abbas, Vitae Patrum, Cassianus, Augustinus de perjurio, et Isidorus. Ipsa est sine dubio Benedicti Collectio ex homiliis Patrum, quam Menardus noster quondam legerat in codice Floriacensi. Illam porro [Col. 0394C] ex codice sancti Petri de Caunis congregationis nostrae eruit mihique cum aliis fragmentis bene multis transmisit noster Claudius Stephanotius, cujus indefessum in litteris studium nunquam satis praedicare possim. Titulus et exordium libri sic habent: In Christi nomine incipit libellus ex diversis Patrum sententiis. Sententiae sancti Gregorii de lib. Moral. in Job, Pars I: Et fuit possessio ejus septem millia ovium, etc. Hactenus de Benedicto Anianensi et aliis.



CODEX REGULARUM MONASTICARUM ET CANONICARUM Quas SS. Patres monachis, canonicis et virginibus sanctimonialibus servandas praescripserunt. COLLECTUS OLIM A S. BENEDICTO ANIANENSI ABBATE
(Juxta editionem Lucae Holstenii, anno MDCCLIX recusam Augustae Vindelicorum et a R.P. Mariano Brockie observationibus critico-historicis illustratam.)




[Col. 0393D]
Praefatio Ad lectorem benevolum, aliosque antiquitatis Christiano-monasticae amatores.


[Col. 0393D]
I.

Quamprimum jacentibus litteris pristina dignitas restitui coeperat, et jam eruditorum animis crevit [Col. 0394D] antiquitatis existimatio, quod ubique veterum scriptorum libri ex intimis archivorum pluteis in lucem publicam prodierint, doctissimis quidem notis hinc [Col. 0395A] inde honorati, qui tamen plerumque ad profanos scriptores spectabant. Notum quippe est illos solummodo inter eruditiores numeratos fuisse, qui in ethnicorum scriptis explanandis operam dabant, atque in exornandis Graecis Romanisque ritibus vitam suam consumere voluerunt. Pauci siquidem circa Christianorum instituta laborabant, vel vetera sanctorum Patrum scripta evolvebant, aut eorum acta, sacra et salutaria monita de tenebris in lucem eruere conati sunt.



II.

Et quamvis nonnulli ex illis restitutae rei litterariae primis cultoribus aggressi sint quaedam celebriorum sanctorum Patrum opera, cum quibusdam qualitercunque elaboratis commentationibus in publicum [Col. 0395B] proferre, quemadmodum praestitit celeberrimus Erasmus, sanctos Ecclesiae doctores Augustinum et Hieronymum exhibens orbi erudito; attamen et has lucubrationes valde inopes agnoscunt hodierni viri docti, ut pote potioribus adjumentis destitutas. Nondum enim scriptores illi, alias celeberrimi, intima bibliothecarum et archivorum scrinia inspexerant, nec piissima primorum Christianorum acta rimari, vel sincera a spuriis discernere cogitaverant, posteris hanc egregiam artis criticae spartam relinquentes.



III.

Postquam autem ineunte saeculo XVII plures viri eruditi, et ob id aeterna memoria digni, bibliothecas hucusque neglectas paucisque pervias perscrutari coeperant, tunc plura antiquitatis Christianae monumenta, [Col. 0395C] quae nimis diu pulvere obsita latebant, in publicam lucem prodierunt, atque historia tam sacra quam profana mirifice exculta est, sinceris veterum scriptorum actis ab omni fraude discretis. Nulli igitur ignotum est, a talibus excellentissimis ingeniis praestantissima emolumenta reipublicae Christianae simul et litterariae accrevisse, cum per laudabilissimum hoc studium abditissima religionis nostrae mysteria clarius patescant, primaevi Christianorum mores, ritus, et laudabiles caeremoniae aperiantur, atque orbi erudito ad imitandum proponantur.



IV

Inter hos purioris doctrinae cultores prae reliquis in arte critica apprime versatis eminuit Dom. Lucas [Col. 0395D] Holstenius, vir ad abdita antiquitatis monumenta illustranda natus, et in utroque reipublicae litterariae foro optime versatus. Natus ille est Hamburgi in Germania anno 1596, ubi sub doctissimis magistris eximio cum fructu studia humaniora absolvit, lingua Hebraica et Graeca de more imbutus, ut ex ephebis vix egressus egregia nobiliorum studiorum specimina ediderit, prout eruditae ejusdem notae in varios veteres profanos scriptores testantur. At relictis juvenilibus musis, ut altioribus studiis animum excoleret, relicta patria, primum Lugduni Batavorum arcanis medicinae artibus aliquo tempore operam dedit. Verum animae medicinam anxius inquirere cupiens in Gallias secessit, ubi Lutetiae Parisiorum studiis theologicis assidue incubuit. Dum sacrarum Litterarum [Col. 0396A] et sanctorum Patrum dogmata sedulo revolveret, agnitis Protestantium erroribus, ad gremium orthodoxae et catholicae Ecclesiae Romanae conversus est, apud viros doctos magnam solidae eruditionis famam adeptus. Tandem Romam vocatus bibliothecae instructissimae Barberinae praeficitur, atque cardinali Barberino a secretis stetit, a summo pontifice Urbano VIII canonicus basilicae Vaticanae constitutus.



V.

Dum igitur clarissimus Holstenius omnigenae virtutis et doctrinae radios ubique spargeret, summus pontifex Romanus Innocentius X perspectam habens ejusdem singularem in eruendis antiquitatis monumentis peritiam, atque in scrutandis veterum sanctorum manuscriptis praeclaram notitiam, illum celeberrimae [Col. 0396B] bibliothecae Vaticanae primarium praefectum ordinavit. Quod etiam summum officium ipsi confirmavit Alexander VII papa, et ipse doctorum virorum phoenix, puriorisque doctrinae cultor eximius, qui proin Holstenium nostrum debito honore cumulare voluit. Nam anno 1655 illum ad serenissimam Christinam Suecorum, Gothorum, et Vandalorum reginam misit legatum, ut ab eadem publicam catholicae fidei professionem susciperet: quam piissima regina festivo gaudio ad manus ejus emisit in publico nobilium virorum consessu apud Oenipontum sub solemni sacrae missae sacrificio.



VI.

At reversus Romam Holstenius cum religiosissima regina jam in gremium Ecclesiae catholicae solemniter [Col. 0396C] recepta, cum in perscrutandis antiquitatis Christianae monumentis, et veterum sanctorum Patrum scriptis colligendis sedulam operam impenderet jam doctis laboribus fractus ad aeternae quietis gaudia vocatus est IV Nonas Februarii anno 1661, cujus quidem morte respublica litteraria jacturam passa est irreparabilem. Ante mortem in ecclesia B. Mariae de Anima nationis Germanicae sepulturae sibi locum elegit, ubi piissimae animae justis persolutis ad perpetuandam tanti viri memoriam eminentissimus cardinalis Barberinus erigi curavit superbum ex marmore tumulum cum insigni hoc epitaphio, quod memorabilia vitae acta complectitur.

D. O. M. [Col. 0396D] LUCAE HOLSTENIO SAXONI HAMBURGENSI, QUI CLARUS IN GALLIIS, ROMAE CLARIOR GENTIUM OMNIUM AETATUMQUE HISTORIAS ET ECCLESIAE RES MENTE COMPLEXUS, DIVERSIS REGIONIBUS PERAGRATIS, DIVERSOS EARUM FINES ET NOMINA PROBE TENUIT, VARIAS QUOQUE LINGUAS PRAETER GRAECAM LATINAMQUE, QUARUM SCRIPTORIBUS PLURIMUM LUCIS ATTULIT, ANTIQUAM PHILOSOPHIAM CALLUIT: AB URBANO VII CANONICATU BASILICAE VATICANAE, AB INNOCENTIO X PRAEFECTURA BIBLIOTHECAE ORNATUS, AB ALEXANDRO VII SAPIENTER UNUS ELECTUS, UT OCCURRERET SUECORUM GOTHORUMQUE REGINAE INCOMPARABILI, QUAE MIRAM IN TANTO VIRO SUMMI INGENII SUMMAEQUE MODESTIAE CONJUNCTIONEM SUSPEXIT ET PRAEDICAVIT: VITAE DENIQUE LAUDATISSIMAE ET ILLUSTRIUM OPERUM CURSU INTERRUPTO [Col. 0397A] EXIMIUS PATRIAE GERMANIAE AMATOR, PROPUGNATORQUE RELIGIONIS CATHOLICAE OBIIT ANNO AETATIS SUAE LXV, IV NONAS FEBRUARII ANNO MDCLXI. FRANCISCUS BARBERINUS CARD. S. R. E. VICE-CANCELL. HAERES EX ASSE AMICO OPTIMO P.



VII.

Inter praestantissima autem hujus clarissimi viri opera, et doctissima veterum monumenta ab ipso collecta, haud ultimum locum meretur praesens Codex Regularum monasticarum, quem tenebris erutum luci publicae parabat locupletandum eruditissimis animadversionibus simul ac dissertationibus ad historiam monasticam illustrandam perquam necessariis, nisi immatura morte praeventus fuisset. Etsi enim hanc veterum Regularum collectionem non collegerit [Col. 0397B] Holstenius, prout ipse fatetur, sed eamdem ab antiquo codice Coloniensi descriptam a summo pontifice Alexandro VII ad corrigendum susceperit, attamen et illam cum aliis antiquis codicibus collatam correxit, et doctissimis notis hinc inde illustravit, testimonia veterum scriptorum cuilibet Regulae praefigens.



VIII.

Primus autem qui Regulas monasticas in unum codicem collegit et redegit, erat sanctus Benedictus abbas Anianensis, cujus Acta primus edidit vir doctissimus Hugo Menardus congregationis S. Mauri monachus Benedictinus, quae postea eruditissimi hagiographi Bollandus et Henschenius de novo illustrata ad diem 12 Februarii inter aliorum sanctorum Vitas [Col. 0397C] collocaverunt. Sanctus quippe Benedictus Anianensis abbas multorum coenobiorum pater et auctor, a monasterio per ipsum in paterno solo apud Anianae fluminis ripam erecto cognomentum hoc Anianensis, sortitus est: qui nobilissima comitum Magalonensium stirpe ortus, ex aulico gratioso et forti milite, factus est monachus monasterii sancti Sequani in dioecesi Lingonensi, circa annum 774, ac post quadriennium in paterna possessione Anianense hoc coenobium in Aquitania condidit, arctamque Regulae Benedictinae disciplinam observavit. Hinc Carolo Magno imperatori in primis charus, ac deinde ejusdem piissimo Filio Ludovico Aquitaniae regi, et post mortem patris imperatori perquam familiaris, plurima monasteria per Aquitaniam et provinciam [Col. 0397D] Narbonensem exstruxit, ac sanctissime gubernavit. Sed tandem ab eodem imperatore Ludovico Pio Aquisgranum vocatus, Indae coenobium instituit, unde et Indensis abbas saepe appellatur, sub cujus praesidio, anno 818, Aquisgrani habitus est conventus abbatum Franciae cum suis monachis pro reformatione monasteriorum, prout Leo Ostiensis in Chronico Cassinensi capite 18 notavit, atque in praefatione ad capitula ibi sancita disertis verbis reperitur.



IX.

Ad reformandum igitur statum monasticum constitutus sanctus Benedictus Anianensis a piissimo imperatore Ludovico primarius praeses omnes Regulas monasticas ante exordium saeculi IX conscriptas [Col. 0398A] in unum volumen collegit, ex quibus insignem tractatum composuit, quem Concordiam Regularum recte nominavit. Quo quidem tractatu piissimus abbas unitatem et conformitatem status monastici monstrare voluit; quamvis primi institutores scripserint diversas vivendi normas, quas tamen inter se concordare probavit, ex omnibus coarctans in unum sententias, quae cum praescriptis Regulae Benedictinae convenire noscuntur praeceptis, singula aliarum Regularum capita ejusdem argumenti singulis Benedictinae Regulae capitulis subjiciens. Jam dudum igitur sanctus abbas Anianensis in unum corpus collegerat celebriores Regulas monasticas, ex quibus hanc Regularum Consensionem monstravit.



X.
[Col. 0398B]

Quisquis enim prima illa religiosae vitae saecula vel obiter consideret, omnino perspiciet, sanctissimum monachorum Occidentalium patriarcham Benedictum Cassinensem non instituisse novum monasticum statum, sed solummodo per suam Regulam discretione praecipuam, sermone luculentam perfecisse, prout eamdem commendat sanctus Gregorius Magnus, Dialog. lib. II. Nam ab exordio introducti monastici ordinis tanta vigebat unitas, tanta morum conformitas, ut ubique unus idemque exstiterit status monasticus, facilisque fuerit ex uno ad aliud monasterium transitus, monachis eamdem vivendi rationem eamdemque monachatus professionem observantibus, non obstante diversarum Regularum observatione, quae quidem uniformes censebantur, nullamque [Col. 0398C] inducebant ordinum diversitatem.



XI.

Hoc ex variis sanctorum Patrum Actis omnino constat, atque clarius patebit ex Leonis Allatii praefatione ad praesentem Regularum Codicem mox adducenda, ubi vir doctissimus exertis verbis contendit, nullatenus tali unitati obstare ordinum diversitatem. Etenim illae, inquit, a singulis, ut praesens usus poscebat, Patribus scriptae aliorum similia cupientium studiis descriptae in commune proponebantur: ut ex his quique pro locorum et nationum differentia vitam uniformi, quoad praecipua, disciplina temperarent. Primaria sane et quasi fundamentalis monachorum Regula Evangelium erat; illa, inquam, Christi consilia, quae castrare seipsum propter [Col. 0398D] regnum coelorum; quae abnegare se, et crucem tollere; quae patrem et matrem, uxorem, et agros propter Christum relinquere; quae vendere patrimonia, et dare pauperibus, sicque nudos Christum sequi suadebant. Regulae particulares nihil nisi ejus primae Regulae applicationes aut declarationes locis et personis plerumque aptatae habebantur. Hinc in uno eodemque monasterio plures aliquando receptas Regulas reperimus, prout Gregorius Turonensis, lib. X, cap. 18, de Attanensi apud Lemovicas monasterio testatur, in quo non modo Cassiani, verum etiam Basilii et reliquorum abbatum, qui monasterialem vitam instituerunt, celebrabantur Regulae. Multa talia hujus rei exempla adducit clarissimus [Col. 0399A] Mabillonius in suis praefationibus ad Acta Sanctorum Ord. S. Benedicti, et praecipue in praefatione ad tomum I Annalium Benedictinorum, ubi ex professo agit de hac status monastici unitate, non obstante tot Regularum varietate, quae saepius in uno eodemque loco observabantur, etiam post promulgatam Regulam Benedictinam. Sic sanctus Philibertus Gemetticensis coenobii conditor et abbas sancti Basilii Chrismata, Macarii Regulam, Benedicti Decreta, Columbani Instituta sanctissima, assidua lectione frequentasse legitur.



XII.

Unde perspicuum est Regularum multiplicitatem nullatenus induxisse ordinum monasticorum diversitatem, qualem nunc videmus; quando diversi monachorum [Col. 0399B] ordines certo charactere discriminati, et certis ac cuique propriis legibus, officiisque Deo militant: nec facilis ab uno ad alium ordinem conceditur transitus, absque annua probatione et nova noviter suscepti ordinis solemni professione. Adeoque primis illis saeculis monachi sub una particulari Regula educati, de uno ad aliud monasterium etiam alia monastica Regula gubernatum facile transire potuerunt, nulla emissa nova professione, neque admissa annua probatione. Hujus unitatis etiam apud monachos diversarum Regularum cultores evidens argumentum nobis suppeditat ipse sanctus Benedictus monachorum Occidentalium patriarcha in Regulae suae capite 61, ubi sic praecipit: Si quis monachus peregrinus e longinquis provinciis in [Col. 0399C] monasterium supervenerit, si pro hospite voluerit habitare in monasterio, et contentus fuerit consuetudine loci, suscipiatur quanto tempore cupit. Si vero postea voluerit stabilitatem suam firmare, non renuatur talis voluntas, et si quidem vir frugi erit, non solum, si petierit, suscipiatur in congregationem, verum etiam suadeatur, ut stet; ut ejus exemplo alii erudiantur, et quia in omni loco uni Domino servitur et uni regi militatur.



XIII.

In susceptione igitur peregrini monachi etiam sub aliena Regula educati, sanctus Benedictus non exigebat annuam probationem, vel novam Regulae suae professionem, sed tantum requirebat stabilitatis promissionem ob mutuum initum inter utrosque [Col. 0399D] contractum. Hujus promittendae stabilitatis formulam ex Hildemaro antiquo Regulae Benedictinae commendatore, adducit laudatus Mabillonius Annal. Bened. tom. I, lib. VIII, pag. 215, quae talis erat: Ego N. veniens de longinquis provinciis in hoc monasterium, quia placuit mihi conversatio fratrum istius loci, et illis placuit mea conversatio: ideo stabilitatem meam in hoc monasterio per hanc scripturam manu mea scriptam perpetuo confirmo. Adeoque non aliam rationem et caeremonias ad suscipiendum peregrinum monachum exigebat sanctus Benedictus, licet et Regulam peculiarem jam condiderit, ad hoc tamen attendens, ut monachus ille peregrinus, si ex monasterio noto [Col. 0400A] et vicino venerit, haberet abbatis sui consensum, ac litteras commendatitias, ne alias haec monachi admissio scandalum vel offendiculum inter illa duo monasteria generaret.



XIV.

Non ergo distinctum ordinem monasticum sanctus Benedictus instituit, nec praescribendo stabilitatem et morum conversionem (Regulae Benedictinae cap. 58) aliquid essentiale innovavit, sed solum ex aliis praecedentibus monachorum Regulis et Constitutionibus statum monasticum reddidit praestantiorem, praescribendo Regulam discretione praecipuam, sermone luculentam. Pari modo discurrendum est circa rigidam Scotorum monachorum disciplinam, quae tamen mirifice propagata est non solum in Britannia [Col. 0400B] et Hibernia, verum etiam apud Gallos et Italos per sanctum Columbanum ejusque socios, etiamsi nonnulla ab aliorum monasteriorum ritibus abhorrentia complecteretur. Notum quippe est hos Scotos monachos ex errore calculi aliter festum Paschatis celebrasse, quam alii Christiani, ipsa namque quarta decima luna, si in Dominicam incidisset, Pascha celebrantes. Dein eorum tonsura clericalis longe dissimilis erat a Romana et Graeca: rasa scilicet anteriori capitis parte ab aure ad aurem, posteriori intonsa. Verum his aliisque diversis ritibus non obstantibus nusquam legimus hos Scotos monachos constituisse diversum ab aliis monasticum ordinem



XV.
[Col. 0400C]

Nam si ordinem monasticum in monasterio Culrosensi saeculo V usitatum inspiciamus, quem inter hujus Codicis additamenta collocavimus, tunc perspiciemus, eamdem disciplinam ab Orientalibus aeque ac Occidentalibus monachis usitatam, si excipias frequentes in aquam immersiones Scotis monachis peculiares. Et quamvis sanctus Columbanus natione Scotus, et paternarum traditionum etiam exoticarum acerrimus vindex, cum turma monachorum, anno 590 in Gallias secesserit, atque aedificatis pluribus monasteriis Regulam peculiarem suis monachis praescripserit; attamen non novum monasticum ordinem instituit, sed ad imitationem sancti Benedicti, ex aliis peregrinis monasteriis advenientes monachos libere et absque aliquo annuae [Col. 0400D] probationis exemplo, in suam congregationem suscepit. Sic Attala monachus Lirinensis, postquam plures annos illic vitam monasticam egisset regularis disciplinae studio ad sanctum Columbanum se recepit; quem mox vir sanctus suo ministerio junxit, ac divinis monitis erudire tentavit. Aliud quoque exemplum adducit saepe laudatus Mabillonius, asserens Eustasium Luxoviensem abbatem, et sancti Columbani successorem ex Agaunensi monasterio abduxisse secum B. Amatum istius coenobii monachum, et in suorum fratrum societatem immediate admisisse.



XVI.

Quae sane omnia satis superque declarant unitatem [Col. 0401A] et conformitatem status monastici non obstante diversarum Regularum observantia, quae locis et personis adaptatae tanquam diversi vitae monasticae commentarii considerari debent, ut pote non nisi particulares ipsius mandati evangelici applicationes et declarationes. Et quidem ipsi scoti monachi ad observationem catholici Paschatis perducti et exoticam suam tonsuram rejicientes, tandem hanc monasticae vitae unitatem ubique manifestabant, non obstante rigida eorum disciplina. Nam, post synodum Matisconensem anno 525 celebratam, in omnia sancti Columbani monasteria facili negotio introducta est Regula sancti Benedicti; atque teste Ven. Beda, Hist. Eccli. lib. V, et in Vita sancti Cuthberti, post conflictum Pharensem inter Columbanum Scotum, [Col. 0401B] et Wilfridum Anglum initum, in omnibus Norththumbrani regni coenobiis per Scotos monachos erectis, Regula Benedictina cum rigida Scotica disciplina floruit, donec haec omnino obsoleta et illa sola ubique praevaluit; immediate enim sanctus Euta Melrosiae in hodierna Scotia abbas, coenobii Lindisfarnensis gubernationem suscepit, cui et successit sanctus Cuthbertus ejusdem etiam olim praepositus. Postea autem Scoti, et Picti, per sanctum Ceolfredum, et sanctum Eggbertum Anglos Benedictinos ad rectum celebrandi Paschatis tramitem perducti, circa annum 718 Regulam Benedictinam amplexi sunt, nulla alia interveniente vitae monasticae mutatione, nisi quod rejecta sua deformi tonsura Scotica susceperint tonsuram coronalem. Haec [Col. 0401C] omnia fusius tractantur in Monastico Scotico, ubi in ejusdem propyleo exhibentur peculiares dissertationes circa mores et disciplinam veterum monachorum Scotorum, qui olim nuncupabantur Kildei et Kiledei, ab ipsis cellis, quas inhabitabant, non vero a cultu, quem ibidem exercebant, denominationem sumentes.



XVII.

Stabilita igitur monastici status unitate et unione, quam Regularum multiplicitas non magis variabat, quam variae nunc commentationes in Regulam sancti Benedicti, ex quibus exortae sunt tot Benedictinae Regulae propagines, quales sunt, Cluniacensis, Camaldulensis, Cisterciensis, et plures aliae monachorum congregationes, quae pro vitae et morum norma [Col. 0401D] primaria constituunt Regulam sancti Benedicti, et per sua peculiaria statuta solummodo inter se differre videntur, quoad majorem vel minorem regularis disciplinae observantiam.

Nunc autem ad status monastici antiquitatem indagandam progredimur, cum nonnulli antiquitatum ecclesiasticarum mangones hujus status exordium apud Nazaraeos et Rechabitas in Veteri Testamento requirunt, vel ejusdem originem ex anachoresi Eliae et Elisaei prophetarum deducunt, quamvis ante tertium aerae Christianae saeculum nusquam reperiamus verum et perfectum status monastici exemplum.



XVIII.

Nam quidquid de Nazaraeis, et Rechabitis, vel [Col. 0402A] prophetarum anachoresi dici potest, nunquam exempla illa probare possunt perfectum et sincerum monachismum, sed ad summum tantum figuram et imaginem potius exhibebant quam ipsam formam et essentiam; ita, ut in Veteri Testamento, status monastici quaedam quasi praeludia et praesagia reperire sit, nunquam tamen vera et authentica exempla. Idem esto judicium de Essenis vitam quamdam communem in rerum divinarum contemplatione ducentibus, quorum mores Philo Judaeus libro proprio describit. Eruditi enim omnes hoc nostro aevo consentiunt, Hebraeos istos vita et moribus quam longissime discrepasse a vero monachorum instituto, etiamsi cum sancto Hieronymo admittamus Essenos istos Christiana religione fuisse imbutos. Non enim [Col. 0402B] omnes primi Christiani etiam Jerosolymis habitantes ad consilia evangelica amplectenda obligabantur; nam plerique erant conjugati, nec uxores dimittere volebant, prout de Nicodemo et Gamaliele constat, liberumque erat cuique fundos suos retinere vel dimittere, siquidem sanctus Petrus dixit Ananiae: Nonne manens tibi manebat, et venumdatum erat in tua potestate (Act. V, 4). Fatendum tamen est, plures Jerosolymorum Christianos, miracula ab apostolis patrata considerantes, ad perfectionem evangelicam obtinendam omnia pro Christo reliquisse, vitam communem ducentes. Nam sanctus Lucas in Actis apostolorum sic de quibusdam primis illis fidelibus loquitur: Multitudinis autem credentium erat cor unum et anima una: nec quisquam eorum, quae possidebat, [Col. 0402C] aliquid suum dicebat, sed erant iis omnia communia (Act. II, 45; IV, 32).



XIX.

Adeoque ex his primis Jerosolymitanis Christianis status monasticus sumpsit exordium, cujus quidem primaria et praecipua principia cognoscuntur ipsa Evangelii consilia, quibus equidem hortamur nos castrare propter regnum coelorum, crucem tollere, patrem, matrem, uxorem, et agros relinquere propter Christum, et per omnium rerum temporalium, imo propriae voluntatis abnegationem, Christi vestigia sequi. Nec minus certum est alios Christianos hanc evangelicam vivendi formam amplexos fuisse; Metaphrastes enim initio Vitae sancti Pauli primi eremitae [Col. 0402D] refert primis duobus Ecclesiae saeculis plurimos exstitisse vitae monasticae professores; Vita quoque sanctae Eudoxiae martyris, quae temporibus Trajani imperatoris floruit, monasteriorum jam tum institutorum meminit. Cum vero ecclesiastica illorum saeculorum monumenta plerumque perierint, partim Diocletiani imperatoris impio mandato flammis consumpta, partim injuriis temporum perdita, haud ante pacem Ecclesiae per Constantinum Magnum imperatorem redditam authentica et indubitata vitae monasticae primordia certo ostendi possunt, quae sancto Paulo primo eremitae et sancto Antonio abbati merito referuntur.



XX.

In hoc igitur Regularum monasticarum Codice, jure [Col. 0403A] primum locum occupat abbatis sanctissimi Antonii Regula, ex ipsius ad viros monachos epistolis collecta, a quo tempore usque ad nostra saecula habemus sine interruptione continuatum vitae monasticae progressum, et quidem ex sinceris et induditatis monumentis manifestatum, quae in hoc codice variis additamentis amplificato, secundum regulas chronologicas et criticas exhibentur. Hanc vitae monasticae unitatem et primam originem sic explicatam, jam pridem doctissimus Holstenius noster eruditis dissertationibus illustrare meditabatur, nisi dum primam hujus Codicis Regularum editionem prelo committere parabat, immatura morte surreptus fuisset. Jacturam hanc ex schedis posthumis Holstenianis reipublicae litterariae quodammodo supplevit [Col. 0403B] vir eruditissimus et Holstenio charissimus Leo Allatius, qui sequentem dissertationem prooemialem quatuor capitulis exaravit quam proin hic adducimus, cum hucusque dicta perspicue ex eadem deducantur, reservato tamen quarto ejus capite, donec ordinem ipsius Codicis Regularum ostenderimus.




MATERIA DISSERTATIONIS PROEMIALIS AD REGULAS MONASTICAS, E SCHEDIS POSTHUMIS LUCAE HOLSTENII.



CAPUT PRIMUM.---Origines instituti monachorum, et eorum diversae species.

Frustra sunt qui verum et perfectum monachismum Christianismo vetustiorem faciunt: ejus in Veteri Testamento figura magis quam forma, praesagia potius quam exempla reperiuntur. Eliae anachoresis, hujus et Elisaei discipulorum convictus, [Col. 0403C] Nazaraeorum, et Rechabitarum instituta, tum si quae occurrunt alia ejus generis, videri possunt quaedam quasi rudimenta gratiae monachos facere exordientis. Esseni quoque, quorum Hebraei meminerunt, uti et quos Philo libro primo describit (quanquam hos sanctus Hieronymus fuisse Christianos putat) multis, ut palam est, differentiis a monachorum instituto discrepabant. Judicat Metaphrastes, initio Vitae sancti Pauli eremitae, non defuisse primis duobus Ecclesiae saeculis monasticae vitae multos professores. Sane Vita sanctae Eudoxiae martyris, quae temporibus Trajani floruit, monasteriorum jam tum institutorum meminit. Verum, ut alia multa ecclesiastica monumenta illorum temporum, sic memoria distinctior primaevae illius vitae regularis Diocletiani flammis, quibus Christiana tabularia conflagrarunt, abolita fuit; ex his porro quae supersunt monumentis aetati Constantini Magni vitae regularis initia imputanda sunt; tunc scilicet per [Col. 0403D] Ecclesiae pacem ea perpetuari sine interpellatione, dilatari sine obstaculo potuit. Auctores porro ejus primi Paulus et Antonius fuere, quorum exemplis duo genera monachorum informantur, alterum eremitarum seorsim sine arbitrio degentium, coenobitarum alterum in domo communi conviventium, et miscebantur in illis principiis haec duo genera plerumque, ut iidem ex eremo in coenobium, ac vicissim e vita communi in solitariam transirent; quanquam haec cum multis experimentis esset deprehensa, periculosior coepit prae illa coenobitica celebrari disciplina, praesertim post editam a Pachomio Regulam, dictante angelo exceptam, quam Latine Hieronymus [Col. 0404A] transtulit. Ex hoc tempore duo laudabilia distingui genera monachorum coeperunt, solitariorum, et communiter viventium, quibus alterum submistum est non probum, Sarabaitarum ut vocabant, qui bini aut terni passim per urbes aut castella proprio arbitratu viverent.



CAP. II.---Propagatio monachismi ex Aegypto in omnes terras.

Instituta per hunc modum in Aegypto vita monastica auctoribus Paulo, Antonio et Pachomio, in omnes inde se terras salutari propagatione diffudit. Primus Hilarion ex Antonii schola monasticam in Syria disciplinam et exercuit et docuit. Basilius Magnus monasticam professionem ex Aegypto acceptam in Pontum et Asiam minorem intulit. Audaeus relegatus monasteria in Gothia fecit. Penetravit quoque idem institutum in Aethiopiam, Persidem et Indiam, ex quibus provinciis turmas monachorum se Bethlehemi suscepisse scribit sanctus [Col. 0404B] Hieronymus. In Italiam institutum monasticum partim ex Aegypto, partim ex Syria transiit. Primum enim Romam adveniens sanctus Athanasius cum Vitam a se scriptam sancti Antonii publicasset, juventutem utriusque sexus plurimam ad ejus imitationem inflammavit. At sanctus Eusebius Vercellensis disciplinam monasticam e Syria petitam in suam ecclesiam intulit, et clerum etiam suum sub Regulam adegit. Sanctus quoque Isaac Syrus prope Soletum in loco deserto monasterium posuit, ut docet sanctus Gregorius, Dial. lib. III, cap. 14. Ex alterutra istarum originum vel Aegyptia, vel Syriaca prodiisse videntur monasteria, quae multa per Italiam fuisse SS. Ambrosius, Hieronymus, Gregorius, aliique testantur. Abbates quoque et ascetae insignes, Eutychius, Florentius, simulque multi a sancto Gregorio memorati, ante sancti Benedicti aetatem. Item virgines et sanctimoniales. Non solum autem in continenti Italiae, sed et in insulis Dalmatiae et Maris Etrusci plurimos fuisse per ea tempora monachos, [Col. 0404C] sanctus Hieronymus indicat. In Sicilia quam ingens jam olim multitudo monachorum fuerit, Rochus Pirrhus testatur in Notitia Abbatiarum ejus insulae, uti et de aliis majoribus Mediterranei Maris insulis alii qui de ipsis scripserunt. E Capraria insula, ubi greges monachorum fuisse indicat Rutilius Numantinus scribens circiter annum Christi 416, missi ad sanctum Augustinum monachi id institutum in Africam intulerunt, quod ibi receptum est, necquidquam Donatistis obstantibus. Monasteria Carthagine, Tagaste, Hippone, fuisse testatur Paulinus. Caprariense postea et Palmariae monasteria reformavit sanctus Gregorius Magnus. Sed inter insulas monachismo claras, Lerina in primis celebrata est, ubi auctore Honorato sancti senes divisis cellulis Aegyptios Patres in Galliis aemulabantur, ut sanctus Eucherius tradit. Hinc eductus ad episcopatum est sanctus Honoratus anno Christi 426: quod [Col. 0404D] exemplum postea frequentatum legimus, ut merito Lerina seminarium episcoporum diceretur. Quintum inde saeculum Barbarorum irruptionibus imperio et Ecclesiae funestum multos publicorum malorum pertaesos ad vitam monasticam locis secretis colendam perpulit, tutum asylum pandens humanarum miseriarum. Per Gallias nihilominus floruisse professionem monasticam, ex historiis regum primae stirpis, Actis sanctorum Hilarii, Martini aliorumque, tum ex Gregorio Turonensi, aliisque monumentis, manifestum est. In insulas Oceani per eadem tempora monachismus penetravit, auctore Patritio Brittone [(a) 4Kb] , qui peragratis Gallia atque Italia, insulisque Tyrrheni Maris, cum in juventute sanctum Martinum vidisset, [Col. 0405A] et sancto Germano Antissiodorensi praeceptore usus esset, missus postea a sancto Coelestino papa ad convertendos Hibernos anno Christi 431, monasteria ibi plurima instituit, ut ex antiquis monumentis Usserius docet, obiit sanctus Patritius anno 49. David Menarensis episcopus nobile monasterium construxit. Monasterii Benchorensis meminit Beda. Sanctus Columbanus Armaccanum et Tyrrhense monasteria fundavit anno 565: haec erant in Hibernia et Britanniae illa parte, quam non occupaverant Anglo-Saxones, ad quos deinde ipsos monasticum institutum simul cum Christiana religione penetravit, magnis et paribus utriusque incrementis. Sanctus Augustinus monachus et monasticarum Regularum peritus, missus deinde a sancto Gregorio Magno in Angliam, monasticam ibi disciplinam propagavit, Doroverniensi praesertim monasterio fundato, ut auctor est Beda. Apud Northumbros et septentrionales illius insulae populos sanctus Aidanus vitam religiosam [Col. 0405B] induxit. Prodierat hic e schola sancti Columbani, et in Lindisfarnensi insula monasterium habuit. Haec omnia confirmant celebratae in historiis illarum gentium dissensiones inter utriusque scholae monasteria varia, praesertim de Paschate ac tonsura: et videntur per ea tempora monachi in ecclesiis episcopalibus functiones sacras obiisse, quod indicat Beda. Unde cathedrales Ecclesiae Munster, sive Monasteria vocantur Anglis. De Hispanis, Germania, Dacia, Pannonia, Sarmatia, caeterisque regnis ac provinciis sigillatim dicere infinitum sit. Exstant historici cujusque, qui plane doceant, ubicunque Christi religio viguit, etiam regulare institutum floruisse. Porro ubivis gentium viri ascesim coluere, feminae quoque eos aemulatae pro captu sexus, perfectioni studuerunt: idque vel coenobiis, aut cellulis clausae, vel in domibus propriis virginitatem Deo sacratam, aut sanctam viduitatem exercentes. Sed de his satis.
[Col. 0405C]


CAP. III.---Unitas regularis instituti usque ad sanctum Benedictum. Obiter de patria Cassiani.

Ex hactenus dictis de multitudine ubique colentium vitam monasticam in utroque sexu, facile cuipiam vetera ex praesentibus aestimanti persuadebitur, fuisse primis illis temporibus diversos et certo charactere discriminatos monachorum ordines, prout postea institutum, praesertim in Mendicantibus, quorum universae, quamvis late sparsae, familiae sub uno peculiari capite certis et cuique propriis officiis [Col. 0406A] ac legibus Deo militant. Valde fallor, si jam tum primis sex septemve Ecclesiae saeculis iste usus invaluerat. Certe vestigia mihi quidem non apparent, qui, quocunque intueor, uniformem ubique mona chatus rationem, et facilem ac promiscuum invicem transitum, mutuumque commeatum professionum et coenobiorum cerno. Orientales monachi, quando in Occidentem venerant, cum ibi profitentibus religiosam vitam sine discrimine censebantur: vicissim Occidentales in Oriente; quod cum innumeris exemplis possit demonstrari, unum tantum hic afferam, Cassiani et Germani Gallorum monachorum, qui Aegypti monasteria peragrarunt instituti monastici cognoscendi causa et animo in patriam referendi haustam inde notitiam disciplinae, in suum et popularium suorum usum; unde satis apparet existimasse ipsos unum esse in commune omnium ubique monachorum modum et usum religionis profitendae. Moverit forte quempiam (ut hunc obiter scrupulum lectori eximam contraria vulgi opinione praeoccupato) [Col. 0406B] quod Cassianum Gallum dixi. Quidni vero id ego ipsi de se affirmanti crederem? Legimus cap. 1, coll. 24, Cassianum cum suo unanimo abbate Germano fassos esse abbati Abrahamo: quia (verba sunt ipsius) ad repetendam Provinciam nostram, atque ad revisendos parentes, quotidianis acrius aestibus urgebamur. Quam aliam hic provinciam intelligamus, nisi illam Orienti obversam Galliae oram, quae jam tum quasi proprio nomine, quod hodieque retinet, Provincia vocabatur, in quam deinde certo constat rediisse Cassianum, in eaque vixisse, consenuisse, obiisse. Addit de parentibus suis, fuisse illos magna religione et pietate praeditos; unde non impedituri putarentur, ne monasticam ibi vitam coleret; tum eosdem copiosos, qui affatim praebituri essent necessaria, et sollicitudinem victus parandi dempturi. Quae omnia mire conveniunt indigenis illarum uberrimarum regionum, ubi praecipuus tum erat religionis vigor, et passim nobilissimi [Col. 0406C] quique Lerinum confluebant profitendae causa vitae monasticae. Unde sibi (quod mox subdit) merito ambo blandiebantur, spe verisimili de conversione multorum, qui velut nostro essent, inquit, ad viam salutis exemplo et monitis dirigendi. Videant autem qui in solitudines Scytharum Cassiani patriam submovent, quam apte illi desertorum squalori et Caucaseis rigoribus conveniat, quod de sua patria Cassianus subjicit: Tum praeterea ipsorum locorum situs, in quibus erat a majoribus nostris [Col. 0407A] avita professio, ipsarumque amoenitas jucunda regionum ante oculos pingebatur, quam gratae et congruae solitudinis spatiis tenderentur: ita ut non solum delectare monachum possent secreta silvarum, sed etiam magna victus praebere compendia. Denique dictio ipsa et stylus, quam non Scythiae barbariem redoleat, palam est. Qua etiam ratione refelluntur, qui Atheniensem Cassianum putant. Inde enim potius Atticam Graecismi proprietatem ducere potuisset, quam eum quem praefert ubique latinitatis Gallicanae genuinum succum ac leporem, qualis in Eucherio, in Vincentio Lirinensi, in Fausto, in aliis ejus tractus scriptoribus passim floret; sed de his plura dicendi locus hic non est. Ad uniformitatem instituti monastici revertamur, adversus quam nihil praescribit Regularum hoc Codice relatarum numerus et diversitas. Etenim illae a singulis, ut praesens usus poscebat, Patribus scriptae, aliorum similia cupientium studiis descriptae, in commune proponebantur, ut ex his quique pro locorum et nationum [Col. 0407B] differentia, vitam uniformi, quoad praecipua, disciplina temperarent. Primaria sane, et quasi fundamentalis monachorum Regula Evangelium erat: illa, inquam, Christi consilia, quae castrare seipsum propter regnum coelorum; quae abnegare se, et crucem tollere; quae patrem, et matrem, uxorem, agros propter Christum relinquere; quae vendere patrimonia, et dare pauperibus, sicque nudos Christum sequi suadebant. Regulae particulares nihil nisi ejus primae ac universalis Regulae applicationes, aut declarationes locis et personis plerumque aptatae habebantur. Quod adeo verum est, ut ne ipse quidem sanctus Benedictus, qui antiquum, quem reperit in Ecclesia, monasticum ordinem suscepit, excoluit, dilatavit, Regulam universalem suis ubique omnibus promulgaverit; sed peculiarem duntaxat Cassinensi coenobio, cui praeerat, quae inde privata diligentia descripta, et imitandi studio publicata, adeo non quasi abrogasse priores caeteras [Col. 0407C] est credita, ut sanctus Benedictus Anianensis, hujus, quam damus, Collectionis auctor, idem aliud Opus elucubraverit, nuper a viro doctissimo Hugone Menardo, luci publicae cum eruditis observationibus datum, cui Concordiae Regularum nomen fecit, quae singulorum Benedictinae Regulae capitum consensionem cum caeteris omnibus aliis Regulis clare demonstrat. Haec disputari pluribus debebant; verum metus erat, ne in contentionem res abiret ab hoc aditu tranquilli pacificique operis alienam: certorum quippe hominum, quos abundare in suo sensu facile sinimus, obnixa in contrarium armataque studia noveramus, cum quibus rixari nunc quidem nolumus.



XXI.

Diximus supra Leonem Allatium ex schedis Holstenianis posthumis hanc Dissertationem Prooemialem exarasse; sic enim prodit clarissimus Mabillonius [Col. 0407D] in praefatione ad tom. I Annal. Benedict., n. 19, ubi ad monstrandam instituti monastici unitatem, sub nomine Allatii adducit prolixum textum ex allato capite 3 Dissertat. Prooemial. desumptum. Cum igitur tot viri graves et eruditi, inter vitae monasticae primos cultores plenarium consensum repererint, atque ipsius instituti ratio, ut pote in consiliis evangelicis fundata, hoc ipsum manifestet, hinc non obstante Regularum diversitate, talis concordia in dirigendis monachis mansit inconcussa, donec posterioribus saeculis Ordines Mendicantes insurrexerunt, qui monasticum statum tam circa habitum quam circa vitae cursum quodammodo mutaverunt, quamvis omnes Ordines Religiosi ad eumdem terminum [Col. 0408A] tendant, nimirum ad excolenda consilia evangelica.



XXII.

Existimat quidem vir doctissimus Ludovicus Thomassinus, Oratorii Gallicani presbyter, de Veteri Disc. part. I, lib. III, cap. 24, Cluniacenses monachos primos fuisse, qui in ordinem monasticum induxerunt diversitatem ab omnibus aliis distinctum corpus conflando, et singulari Regulae sese addicendo, cum ante saeculum decimum sub uno generali monachorum ordine, cuncta monasteria ita constituta fuerint, ut suam Regulam amplectendo non excluderent alias, sed diversas Regulas admitterent. Verum pace eruditissimi viri, nec Cluniacenses, vel postea Camaldulenses, Cistercienses, aliique [Col. 0408B] plures Benedictinae disciplinae reformatores tantam in ordinem monasticum induxerunt differentiam, ut pote pro primaria vitae norma constituentes sancti Benedicti Regulam solam, a monachis Occidentalibus observatam, longe ante Cluniacensis congregationis exordium, adeoque omnes illae congregationes ab eodem fonte emanantes, haud aliunde suam diversitatem hauserunt, quam laxiori vel strictiori Regulae Benedictinae observantia, ad quam in suo rigore conservandam peculiaris cujusque congregationis constitutiones, diversis personis et locis excogitatae sunt, quarum proin praecipuae inter hujus Codicis Additamenta exhibentur.



XXIII.

Ex quibus omnibus omnino patescit, statum monasticum [Col. 0408C] ab exordio uniformem, simulque cum ipsa Christiana religione sumpsisse originem, et cum eadem per orbem simul propagatam fuisse. Cum autem hodierni Canonici Regulares, qui sub communi Regula sancti Augustini Deo militare gloriantur, etiam a primis Christianis Hierosolymitanis suum exordium repetant, sic de eorum instituto pauca proponere lubet, etsi in Codice Regularum Holsteniano nullum suae originis monumentum meruerint, etsi constet, hos viros religiosos ad obtinendam evangelicam perfectionem, mores, et actiones suas semper composuisse, vitamque vere apostolicam tribus solemnibus votis suffultam duxisse; ast eosdem a primis Christianis Hierosolymitanis evangelica consilia amplexis exortos esse, ac perpetua [Col. 0408D] serie propagatos, omnino vanum est asserere, nisi inquantum cum monachis conveniunt.



XXIV.

Nemo enim vel leviter in historia ecclesiastica versatus ignorat, nomen Canonicorum primis Ecclesiae saeculis inauditum fuisse, neque ante saeculum sextum illud auditum est apud Occidentales auctores, prout Canonicorum regularium propugnator eximius Eusebius Amort, in suo laudabili opere de Veteri et nova Disciplina canonica part. I pag. 2, agnoscit. Imo ante saeculum octavum per canonicos solummodo intelligebantur clerici illi, qui ascripti erant matriculae alicujus ecclesiae, tanquam beneficiarii sive praebendarii, quibus canon sive dimensum [Col. 0409A] dispensabatur. Nec sane magni refert objicere matricularios seu matriculae ecclesiarum inscriptos quosdam exstitisse, qui non erant canonici; quales existimantur viduae et pauperes catalogo ecclesiarum olim inscripti, et ex oblationibus fidelium certas et determinatas eleemosynas singuli accipientes, uti nec sanctus Cornelius papa ad Fabium Antiochenum scribens circa annum 254 omnes clericorum gradus simul ac viduas et pauperes Ecclesiae Romanae catalogo inscriptos recensens, ullam canonicorum mentionem facit. Cum enim primis illis Ecclesiae saeculis cuncti viri ecclesiastici, imo et pauperes utriusque sexus in matriculam ecclesiarum relati, ex oblationibus fidelium quotidianis viverent, neque proprios fundos possiderent, sic nec beneficiarii, [Col. 0409B] aut praebendarii, multo minus canonici appellari potuerunt, ut pote nullo certo et determinato canone gaudentes, licet catalogo ecclesiae inscripti. Postquam autem ecclesia fundis et possessionibus abundare coeperat, sic et plurimi clerici ecclesiis tam cathedralibus quam aliis immatriculati, praebendas et beneficia certa et ordinaria acquisierunt, quatenus liberius officio divino insistentes annuam idcirco pensionem accipiebant, sic jure optimo canonici nuncupari potuerunt; canon enim apud veteres nihil aliud erat, quam regulata quaedam pensio, prout varii juris civilis textus testantur.



XXV.

Utcunque vero canonici nomen suum derivare aveant, sive a matricula vel canone ecclesiarum, [Col. 0409C] quibus inscripti erant, sive a canone vel regulata quadam pensione ipsis annuatim dispensata, hoc unum certum est, ante Pippini Magni tempora nullam determinatam Regulam vivendi ipsis praescriptam fuisse, quia Ecclesiae universalis canones omnibus clericis et Christianis communes erant. Fatentur enim omnes ecclesiasticae historiae scriptores, sanctum Eusebium Vercellensem episcopum primum fuisse, qui vitam communem clericis suis mandavit circa annum 330, vitam clericalem cum monastica conjungens. Neque sanctus Augustinus clericis suis in communi viventibus peculiarem Regulam tradidisse legimus; nullam enim aliam vivendi normam scripsisse affirmant viri docti, nisi vulgarem illam Regulam sanctimonialibus feminis praescriptam, [Col. 0409D] quam in hoc Regularum Codice inter alias sacrarum virginum Regulas collocavit Lucas noster Holstenius. Reperimus quidem sanctissimi praesulis duos sermones de communi vita clericorum, qui tamen potius dicendae sunt exhortationes, quam vitae communis norma vel regula.



XXVI.

Nec sane clerici illi in communi viventes a sancto Augustino instituti, ullatenus appellari possunt canonici, quorum nomen in Ecclesia nondum auditum erat, sed potius Coenobitae dicendi sunt, quia episcopium, ubi cum episcopo degebant, in modum coenobii erectum fuerat, et forsan ipsummet erat monasterium ante initum episcopatum erectum, [Col. 0410A] prout Possidius in ipsius Vita insinuare videtur. Frustra quoque in suas partes trahere conantur canonici sanctum Basilium et sanctum Caesarium Arelatensem, quatenus regulares nominari valeant; nam uterque sanctissimus antistes vitam monasticam non canonicam excoluit, atque sancti Basilii Regula monachis non clericis adoptata est; quam proin sanctissimus monachorum Occidentalium patriarcha sanctus Benedictus, Reg. cap. LXXIII, omnibus monachis legendam proponit, ejusque auctorem sanctum Patrem Basilium nominat. Certum quoque est, sanctum Caesarium in celeberrimo Lirinensi monasterio educatum, monasticam vitam semper excoluisse, Regulasque suas pro monachis et sacris virginibus in monasterio degentibus praescripsisse, [Col. 0410B] prout ex observationibus ad utramque Regulam praeviis satis superque monstravimus.



XXVII.

Quidquid ergo adducunt canonici regulares ad probandam perpetuam successionem suam a primis Christianis Hierosolymitanis usque ad nostra tempora, nullis omnino solidis argumentis fulciri potest; etiamsi concedamus quosdam semper exstitisse clericos bonis suis omnibus renuntiantes; aliaque consilia evangelica observantes; nunquam tamen primis septem saeculis adduci possunt integrae clericorum congregationes, quae se ad tria vota solemnia, paupertatis, castitatis et obedientiae, observanda astringebant, vel ad haec praestanda per aliquam expressam Regulam obligabantur. Omnes enim [Col. 0410C] tales congregationes a sanctissimis episcopis aliisque piissimis viris institutae potius erant monasticae, quam canonicae, quemadmodum cunctae Regulae in hoc Codice Regularum adductae perspicue satis demonstrant. Adeoque clerici in communi viventes, quorum nonnulli omni bonorum proprietati forsan renuntiabant, nunquam tamen tria solemnia vota emittebant, vel communem Regulam vivendi, distinctam ab Ecclesiae canonibus ante medium saeculi octavi admittebant; licet his temporibus nomen canonicorum in aliquibus locis florere coeperit.



XXVIII.

Primus enim qui canonicis Regulam peculiarem praescripsit, erat sanctus Chrodogangus seu Rodingangus, et Trotongangus anno 743 vel sequenti, [Col. 0410D] in episcopum Metensem electus, quam sedem piissime rexit usque ad annum 767, sub quo tempore hanc Regulam pro canonicis Metensibus promulgavit, quae inter hujus Codicis Additamenta habetur. Hanc omnium primam Regulam canonicis traditam ex Regula Benedictina plerumque desumptam agnoscunt viri eruditi; nusquam tamen legimus eamdem in ecclesias alias introductam fuisse, neque ab illa canonicos appellatos fuisse regulares. Nam hoc tempore etiamsi exstiterint Canonicorum capitula, non tamen illa regularia nuncupabantur, prout exerte probat saepe laudatus Thomassinus part. I, lib. III, cap. De capitulis sub imperio Caroli Magni, ubi in testimonium adducit canonem concilii [Col. 0411A] Vernonensis anno 755 celebrati, quo monachi dicuntur regulares (nulla de canonicis regularibus mentione facta) etiamsi de Ordine canonico hoc concilium loquatur, cujus verba haec sunt: De illis hominibus, qui dicunt quod se propter Deum tonsurassent, et modo res eorum vel pecunias habent, et nec sub manu episcopi sunt, nec in monasterio regulariter vivunt, placuit, ut in monasterio sint sub Ordine regulari, aut sub manu episcopi sub Ordine canonico.



XXIX

Cum igitur hoc concilium manifeste distinguat Ordinem Regularem, tanquam monachis proprium, ab Ordine Canonico, sic aevo Caroli Magni nullus exstabat Canonicus regularis. Quicunque enim dicebantur [Col. 0411B] regulariter vivere, erant monachi, et e contrario illi canonici nominabantur, qui sub obedientia episcopi, professionem observandi sacros canones faciebant; nec regulares potuerunt dici, cum per concilium monachis opponantur, qui proprie vocantur hic regulares, prout argute discurrit laudatus Thomassinus loco citato, qui ultra progrediens, non dubitat asserere per Ordinem canonicum intelligi debere statum clericalem, cui quidem nullus vitam regalarem adhuc praescripserat, quamvis circa medium hujus saeculi octavi jam clerici cathedralium ecclesiarum vitam communem inire coeperint.



XXX.

Verum postquam sanctus Chrodogangus Regulam [Col. 0411C] canonicis promulgaverat, atque in Aquisgranensi concilio, anno 816, pro omnibus Galliae et Germaniae canonicorum collegiis peculiaris Regula condita est, tunc et ipsi canonici appellari regulares coeperunt, et eorum collegia nominata sunt aliquando monasteria, ob quamdam cognationem inventam inter ipsos jam regulariter viventes, et monachos, qui ab exordio proprie regulares erant, ut pote vi instituti monastici peculiari et determinatae regulae astricti. Fusius quidem tractat haec omnia laudatus Thomassinus loco citato, monstratque sub his temporibus quaedam monasteria laxioris vitae amore ad institutum canonicum descivisse, tandemque inter utrumque institutum quamdam commixtionem [Col. 0411D] exortam fuisse, quod saepius haec monachorum, et canonicorum nomina indiscriminatim adhiberi coeperint. Sic piissimus imperator Carolus Magnus in Epistola ad Alcuinum, Turonensibus monachis sancti Martini exprobrat inconstantiam et levitatem animi et morum, quod nunc monachi, nunc canonici dici vellent: Aliquando enim monachos, aliquando canonicos, aliquando neutrum vos esse dicitis. Sic etiam concilia temporibus his celebrata testantur, praesertim Vernonense supra citatum, quorum canones hoc ipsum monstrantes adducit praelaudatus Ludovicus Thomassinus.



XXXI.

Labente ergo saeculo octavo, et ineunte sequenti [Col. 0412A] quidam canonici omnibus bonis suis renuntiantes appellari coeperunt regulares, vel ob observantiam Regulae sancti Chrodogangi, vel intuitu Regulae Aquisgranensis, nulla enim alia determinata vitae regularis norma ipsis praescripta erat ante medium saeculi octavi; et quidem in confesso est apud omnes regulam Aquisgranensem nunquam ab Ecclesia universali approbatam vel receptam fuisse, sed solum auctoritate Caesarea ordinatam; unde et illa vitae regularis norma haud dici potest, ut pote nimis vaga, atque quibusdam canonicis non renuntiantibus bonorum suorum dominium permittens, renuntiantibus etiam nimis prodigam cibi et potus mensuram, aliasque laxitates concedens. Hinc raro hanc Regulam adducunt in testimonium vitae asceticae [Col. 0412B] scriptores, neque ejusdem mentionem facit sanctus Benedictus Anianensis in sua Regularum Concordia, quamvis tempore conditae Regulae vixerit, et post concilium Aquisgranense tam ipsum Regularum Codicem, quam earum Concordiam cum Regula Benedictina conscripsisse credatur.



XXXII.

Verum cum intuitu Regulae Aquisgranensis, et exhortatione Patrum concilii, sed praecipue Ludovici Pii imperatoris admonitionibus excitati plurimi utriusque sexus canonici vitam regularem excolere coeperint, sic et eamdem inter Additamenta apponere cogitavimus, sed ejusdem prolixitas prohibuit, et praesertim quia hodierni canonici regulares illam pro sua vitae asceticae norma agnoscere renuunt, [Col. 0412C] quamvis nuper vir eruditus Eusebius Amort supra laudatus hanc Regulam inter alia Veteris et Novae Disciplinae canonicae monumenta collocaverit. Quae et in Conciliorum Collectione Labbeana tom. IX, reperitur. Ut autem in hac Regularum Collectione nihil omittatur, quod ad canonicae vitae cognitionem conducere valet, inter Additamenta collocavimus antiquam Canonicorum Regulam ex sancti Chrodogangi et Aquisgranensis Regulis collectam, et forsan auctoritate Ludovici Pii imperatoris per Amalarium ecclesiae Metensis decanum promulgatam, prout in observatione ad eamdem praevia existimamus. Deinde cum praeviis observationibus exhibemus tres Regulas sancto Augustino imputatas, quas canonici [Col. 0412D] regulares ante saeculum undecimum sibi non adoptarunt, sed labente hoc et sequenti saeculo florente sese Augustinianos nominabant, quorum proin antiquas consuetudines adducimus. Denique eximium vitae canonicae monumentum proferemus, nimirum Regulam beati Petri de Honestis ecclesiae Portuensis conscriptam, atque anno 1117 oblatam summo pontifici Paschali II, quam nuper edidit saepe laudatus Eusebius Amort, agnoscens eamdem exstare primam Canonicorum Regularium Regulam juxta hodiernum institutum, cui proin observationem praeviam satis amplam praefiximus.



XXXIII.

Igitur in hoc Codice Regularum Holsteniano aucto et locupletato, nullum vetus monumentum ad vitam [Col. 0413A] monasticam et canonicam pertinens quod ad nostras manus pervenit, praeterire voluimus, nisi, quod nonnulla statuta sacrorum ordinum ob nimiam prolixitatem omittere coacti fuerimus, ne forsan hoc praesens volumen justam molem excederet. Hic studio missa fecimus antiqua Cluniacensium monachorum Statuta in Spicilegio Dacheriano descripta, cum illa sola, si sancti Guilielmi Hirsaugiensis abbatis Institutiones superadditae fuissent, integrum volumen perfecissent, quorum proin loco Statuta disciplinam apud pios illos monachos observatam satis declarat. Pari quoque modo cogitavimus circa Statuta Cisterciensium, aliorumque plurium ordinum, ad quorum cuncta amplissima statuta exhibenda non unum, sed plura volumina vix sufficerent, prout fusius [Col. 0413B] in praefatione ad tomum secundum hujus Codicis monstrabimus.



XXXIV.

Interea ad ipsum Codicem Regularum redeamus, cum circa eumdem quaedam scitu digna occurrant. Etiamsi enim certum sit, sanctum Benedictum Anianae abbatem Regulas veterum monachorum collegisse, et in unum codicem redegisse, attamen dubitavit supra laudatus Hugo Menardus hanc Regularum Collectionem amplius existere, quia scrutatis nobilioribus Galliae bibliothecis, nullibi Codicem Regularum a sancto Benedicto Anianensi compositum reperire potuit, prout in praefatione ad Concordiam Regularum testatur, numerans ibidem bibliothecas, ex quibus latentes sanctorum Patrum [Col. 0413C] Regulas eruere conabatur. Hinc merito etiam dubitatur, an saepe nominatus sanctus Benedictus Anianensis, omnes Regulas monasticas ante medium saeculi octavi scriptas in unum codicem redegerit, easque suae Regularum Concordiae inseruerit, cum haud minimum discrimen appareat inter Regulas in hoc praesenti Codice contentas, et illas ad Concordiam componendam adhibitas.



XXXV

Quod primum dubium attinet, et illud perspicue resolvit clarissimus Holstenius asserens, hunc ipsum Codicem Regularum eumdem esse, quem sanctus Benedictus Anianensis conscripsit, cum ejusdem vetustissimum exemplar in celeberrimo sancti Maximini prope Treviros monasterio conservatum, hujus [Col. 0413D] sanctissimi abbatis nomen et titulum praeseferat, uti et ipsius apographum ante aliquot saecula conscriptum testatur, quod ex bibliotheca canonicorum regularium domus beatae Virginis Coloniae acceptum, primus typis mandare jussit; quae omnia ex Holstenii schedis posthumis Leo Allatius disertis verbis declarat in Materia Dissertationis Prooemialis, sic de hoc Codice Regularum ejusque Appendice disserens.

DISSERTATIONIS PROOEMIALIS CAP.IV.---De hoc Codice Regularum, ejus Appendice, et utriusque compilatore.

Circiter annum Christi 820 floruit in Galliis opinione sanctitatis atque doctrinae Benedictus abbas Anianensis, qui ortus e nobilissima comitum Magalonensium [Col. 0414A] stirpe, ex aulico gratioso et forti milite, Deo ad meliora vocante, primum religiosam vitam suscepit in monasterio sancti Sequani; unde postea in patriam reversus Anianese monasterium in paterno fundo, tum non procul inde Gellonense in gratiam Guilielmi comitis instituit. Mox aliis permultis Ludovici Pii imperatoris voluntate praefuit. Ad extremum aulam sequi coactus, quod imperator ejus consiliis juvari cuperet, erecto prope Aquisgranum, ubi plerumque degebat imperator, monasterio Indensi, sanctam ibi vitam sancta morte conclusit. Exstant ejus Acta ab ipsius discipulis conscripta, quae primus edidit Hugo Menardus, tum Bollandus et Henschenius de novo illustrata recitant ad diem 11 Februarii. In iis Actis ita legitur: Fecit librum de Regulis diversorum Patrum. Ad quem locum sic adnotat Menardus: An iste liber adhuc exstet, non mihi compertum est. In testamento sancti Gennarii episcopi Asturicensis, inter libros, qui ab eo dantur monasterio sancti [Col. 0414B] Petri de Montibus, recensentur Liber Regularum virorum illustrium; qui an idem sit cum eo qui a nostro Benedicto collectus est, non adeo constat. Haec ille; qui si vidisset Codicem nostrum titulo Benedicti abbatis Anianensis praenotatum, non opinor, dubitasset, quin hoc opus illud ipsum sit, cujus auctor vitae ejus loco recitato meminit. Servatur, ut aiunt, apud sanctum Maximinum prope Treviros antiquissimum exemplar hujus collectionis, unde apographum exscriptum custoditum apud canonicos regulares domus beatae Virginis Coloniae, cum vidisset ante hos annos circiter viginti illustrissimus tunc Fabius Chisius episcopus Neritinorum, et nuntius illic apostolicus (hodie S.D.N.Alexander VII pontifex Maximus) describendum curavit, et exemplum inde sumptum nobis benignissime communicavit, nos ex eo editionem hanc curavimus. Sed, ut subinde occurrebant antiqui codices exhibentes aliquam ex hisce regulis, edita nostra cum iis conferebamus, [Col. 0414C] diversitates adnotabamus ad marginem, inde notulae paucae ad calcem operis conjectae formatae sunt. Cum autem eo studio ferremur conquirendi antiqua monumenta, ex quibus haec editio locupletari possit, occurrunt ecce nobis in lectis ima bibliotheca serenissimae dominae Christinae Alexandrae, Gothorum, Vandalorum, Suecorumque reginae, vetusti duo codices exhibentes paraenetica quaedam opuscula antiquorum Patrum ad instituta monachorum utriusque sexus accommodata, quae cum statim judicassemus aptissime utiliterque posse adjungi ad jam editum Regularum Codicem: tum ad idem nos multo magis illud impulit, quod satis verisimilis conjectura esset, hanc quoque Collectionem Paraeneseon ad vitam monasticam, ejusdem esse manus atque ipsam collectionem Regularum. In hunc videlicet modum scribit auctor Vitae sancti Benedicti Anianensis: Alium nihilominus composuit librum ex sanctorum doctorum homiliis, [Col. 0414D] quadrat satis hoc indicium in nostrum hoc Opus ex Patrum variorum opusculis contextum, qui partim monachos, partim sanctimoniales erudierunt. In quo apte respondet haec appendix suo operi Regulas virorum mulierumque perfectionis studentium digerenti. Scio Hugonem Menardum, cum in fine codicis ex quo Concordiam Regularum edidit, reperisset congesta quaedam fragmenta Patrum ad virtutes et vitia, quae in monachis desiderantur aut caventur pertinentia, opinatum esse illum ipsum librum contextum ex sanctorum doctorum homiliis, quem fuisse a sancto Benedicto compositum auctor ejus Vitae refert; sed mihi quidem non persuadet, qui non homilias aut opuscula integra Patrum, sed sententias duntaxat, et testimonia ipso fatente Menardo congesta, sciam in illam farraginem codici Concordiae Regularum assutam: nostra autem collectio integras exhibet adhortationes, aut conciones Patrum aptissime congruentes ad argumentum Regularum: [Col. 0415A] quare consentance iis subjici aequus, opinor, et prudens lector, ubi cognoverit, fatebitur. De singulis Regulis, vel auctoribus earum nihil hic praefari opus duximus; praemisimus enim suis locis ad singulas testimonia veterum, quae notitiam, quanta fere haberi potest, tum ipsarum, tum auctorum legenti suggerent.



XXXVI.

Adeoque extra omnem controversiam statuit Holstenius sanctum Benedictum Anianensem esse hujus Codicis Regularum verum et indubitatum collectorem, simulque adhortationes, ac nonnullas sanctorum Patrum conciones in Appendice exhibitas, in unum collegisse, atque ipsi Codici assuisse, cujus proin in hanc rem adductas satis probabiles rationes fusius in Observatione praevia ad ipsam Appendicem examinavimus. Jam ad alterum dubium [Col. 0415B] supra propositum, de quo major restat difficultas, veniamus; cum enim in hoc Regularum Codice, sicut et in ipsa Concordia Regularum desint plures Regulae ante medium saeculi noni conditae, quarum Supplementum vulgaverat saepe laudatus Hugo Menardus teste hujus Codicis typographo, Ludovico Billaine, sic ad finem catalogi Regularum in eodem contentarum loquente: Idem sanctus Benedictus Anianensis abbas Regularum Concordiam cum Regula sancti Benedicti abbatis Cassinensis composuit, quam R. P. D. Hugo Menardus congregat. sancti Mauri monachus edidit, et observationibus doctissimis illustravit, quae loco esse possunt earum, quas doctissimus Holstenius in hunc Codicem meditabatur, quae quidem Concordia in eadem officina Ludovici [Col. 0415C] Billaine venalis prostat, qui pollicetur Supplementum hujus Codicis, in quo sanctorum Patrum Regulae et Constitutiones ab Holstenio praetermissae, et alia plurima ope doctorum virorum ex variis bibliothecis conquisita, continebuntur.



XXXVII.

Ex quibus omnino constat in hoc Codice non omnes veterum Patrum Regulas monasticas comprehensas esse, nec sane ad nostram notitiam adhuc pervenit, facta etiam diligenti inquisitione, promissum Supplementum, secus omissas Regulas inter Additamenta collocassemus. Et quidem ut taceam Regulam sancti Chrodogangi inter Additamenta nostra positam, certum est sanctum Benedictum [Col. 0415D] Anianensem omisisse eximium veteris Disciplinae monasticae monumentum, scilicet Regulam sancti Joannis abbatis Biclarensis, post medium saeculi sexti scriptam a sancto Isidoro Hispalensi, ac postea ab ipso Trithemio commemoratam, quorum tempore et ipsa Regula exstabat, quamvis nunc nullibi appareat. De hac autem Regula sic scribit clarissimus Calmetus in suis Observationibus criticis ad religiosorum et canonicorum Regulas, ad calcem Commentariorum in Regulam sancti Benedicti: Scripsit Joannes Abbas Biclarensis e Valclara in Catalonia Regulam monasticam, quam sanctus Benedictus Anianensis ignoravit, aut saltem invenire non potuit, siquidem eam nullibi citat, quamvis ab Isidoro Hispalensi laudatur, sicut et a [Col. 0416A] Trithemio. His temporibus omnino ignoratur tam Regula quam monasterium Biclare. Postea Joannes abbas de Biclare sedem episcopalem Gerundiae tenuit, ac Chronicon ad annum 589 pertingens scripsit. Nos quoque admiratione afficimur, nec sanctum Benedictum Anianensem, nec Holstenium mentionem fecisse illarum Regularum, quae pro canonicis utriusque sexus in concilio Aquisgranensi sancitae erant, cum primus Regularum collector illis temporibus vixerit, atque falente ipso Holstenio, ipsi synodo adfuerit, a piissimo imperatore ad collapsam disciplinam monasticam simul ac ecclesiasticam restaurandam destinatus. Nec sane alia hujus silentii causa assignari potest, nisi quod Regulae illae Aquisgranenses appareant nimis vagae et [Col. 0416B] indeterminatae ad introducendam veram et solidam vitam Regularem, nec unquam a sede apostolica approbatae fuerint.



XXXVIII.

Cum vero haud parum discriminis in numerandis et ordinandis Regulis in hoc Codice contentis, atque in exhibendis illis in Concordia Regularum relatis, exortum videatur, sic operae pretium diximus utriusque ordinem tam ab Holstenio quam ab Hugone Menardo observatum proponere, quatenus legentibus omne dubium auferatur circa hujus Codicis . Tota enim diversitas exorta est, quod doctissimus Menardus publicando Concordiam Regularum nusquam reperire potuerit Codicem Regularum ab eodem sancto Benedicto Anianensi conscriptum, [Col. 0416C] et ideo nomina Regularum in hoc eodem Opere hinc inde dispersa solummodo notaverit, cum e contra Holstenius invento vero Regularum Codice ediderit Regulas in ipso ms. antiquo repertas, quas in unum codicem collegerat sanctus Benedictus Anianensis, priusquam Concordiam exarare coeperat. Hinc clarissimus Holstenius, juxta fidem ms. codicis, Regulas distribuit in tres partes, quarum prima Regulas Orientalium Patrum complectitur, altera Occidentalium, tertia vero sanctorum Patrum Regulas pro sacris virginibus scriptas, quibus et Appendicem adjunxit, quasdam sanctorum Patrum Exhortationes continentem, juxta hanc praesentem methodum:

[Col. 0416D]


CATALOGUS REGULARUM ET ALIORUM TRACTATUUM, Qui in hoc CODICE REGULARUM continentur.



PARS PRIMA. Regulae SS. Patrum Orientalium ad monachos.
	Saeculum.
I. S. Antonii abbatis. 	IV.
II. S. Isaiae abbatis. 	IV.
III. SS. Serapionis, Macarii, Paphnutii, et alterius Macarii, etc. 	IV.
IV. SS. Patrum alia. 	IV.
V. Tertia. 	IV.
VI. S. Macarii Alexandrini, abbatis Nitriensis. 	IV.
Ejusdem epistola. 	IV.
VII S. Pachomii, abbatis Tabennensis, cum praefatione sancti Hieronymi in eamdem. 	IV.
Ejusdem Monita. 	IV.
[Col. 0417A]
VIII. Ejusdem et Theodori epistolae et verba mystica. 	IV.
IX. S. Orsiesii, abbatis Tabennensis, doctrina de institutione monachorum. 	IV.
X. Regula Orientalis, ex Patrum Orientalium Regulis collecta a Vigilio diacono. 	IV.
XI. S. Basilii, episcopi Caesariensis. 	IV.



PARS II. Regulae SS. Patrum Occidentalium ad monachos.
I. S. Benedicti, abbatis Cassinensis. 	VI.
II. Regula consensoria monachorum. 	VI.
III. Alia Regula incerti. 	VI.
IV. SS. Pauli et Stephani abbatum. 	VI.
V. S. Caesarii, episcopi Arelatensis. 	VI.
VI. S. Aureliani episcopi Arelatensis. 	VI.
VII. S. Ferreoli, episcopi Ucetiensis. 	VI.
VIII. S. Columbani abbatis. 	VI.
Ejusdem Poenitentiale. 	VI.
IX. Tarnatensis monasterii. 	VI.
[Col. 0417B]
X. S. Isidori, episcopi Hispalensis. 	VII.
XI. S. Fructuosi, episcopi Bracarensis. 	VII.
XII. Ejusdem monastica communis. 	VII.
Ejusdem Pactum.	
XIII. Patris cujusdam. 	VI.
XIV. Regula Magistri. 	VII.
XV. Grimlaici presbyteri Regula solitariorum. 	IX.



PARS III Regulae SS. Patrum ad virgines.
I. S. Augustini, episcopi Hipponensis. 	V.
II. S. Caesarii, episcopi Arelatensis. 	VI.
Ejusdem Sermo. 	VI.
Ejusdem epistola ad Oratoriam abbatissam. 	VI.
Ejusdem testamentum. 	VI.
III. S. Aureliani, episcopi Arelatensis. 	VI.
Joannis, episcopi Arelatensis, epistola. 	VI.
IV. S. Donati, episcopi Vesontiensis. 	VII.
[Col. 0417C]
V. Patris cujusdam. 	VII.
Sententia de Regulis Devotarum, una cum decreto concilii Hispalensis. 	VII.
VI. S. Leandri, episcopi Hispalensis. 	VI.
VII. B. Aelredi, abbatis Rievallensis. 	XII.



APPENDIX Complectens EXHORTATIONES SS. Patrum ad monachos et virgines DE OBSERVANTIA VITAE RELIGIOSAE, Quas a sancto BENEDICTO abbate Anianensi olim collectas, LUCAS HOLSTENIUS e duobus mss. Floriacensibus serenissimae reginae Christinae edidit.
I. S. Athanasii Alexandrini liber de Observationibus monachorum. 	IV.
II. Ejusdem Exhortatio ad sponsam Christi. 	IV.
III. S. Basilii M. Admonitio ad filium spiritualem. 	IV.
IV. Evagrii monachi Sententiae ad monachos. 	IV.
[Col. 0417D]
V. Ejusdem Sententiae ad virgines. 	IV.
VI. Fausti, abbatis Lirinensis, Sermones quatuor ad monachos. 	V.
VII. S. Eucherii Exhortatio ad monachos. 	V.
VIII. Ejusdem Sententia ad monachos. 	V.
IX. Ejusdem Admonitio ad virgines. 	V.
X. S. Caesarii, episcopi Arelatensis, epistolae duae ad Caesariam abbatissam. 	VI.
XI. Ejusdem Epistola hortatoria ad virginem Deo dedicatam. 	VI.
XII. Novati, catholici, Sententia de humilitate et obedientia, et de calcanda superbia. 	IV.
XIII. S. Paulini ad monachos de poenitentia. 	V.
XIV. Eutropii abbatis Epistola ad Petrum papam de districtione monachorum et ruina monasteriorum. 	VII.
XV Incerti Sermones duo de decem virginibus. 	VII.

[Col. 0418A]


XXXIX.

Atque haec est oeconomia quam adhibuit Holstenius in publicando hoc Regularum Codice, nec ambigere licet, quin Regulas eodem modo ordinatas in suo ms. repererit, prout ex ipsis schedis posthumis eruitur, etiamsi quaedam adsint ibidem Regulae sancto Benedicto Anianensi omnino ignotae, ut pote longe post ipsius obitum conditae, quales sunt: Regulae pro inclusis monachis utriusque sexus scriptae a beato Grimlaico, et sancto Aelredo abbate Rievallensi. Nec sane hoc in praejudicium hujus Codicis verti debet, quasi ille non sit, quem sanctus Benedictus Anianensis scripserat; nam amanuensis, labente saeculo XIII, vel sequenti inchoante, exscribens verum et authenticum Regularum Codicem, [Col. 0418B] prudenter judicavit superaddi posse has duas Regulas, ut pote ad perfectam vitae monasticae normam apprime pertinentes. Pari quoque libertate Holstenius huic Codici assuere voluit nonnulla aliunde petita; in alio enim veteri ms. reperiens Sententiam de Regulis Devotarum, eamdem voluit inserere, simul ac concilii Hispalensis caput 11 ad sanctimonialium clausuram spectans, quam etiam Sententiam de Regulis Devotarum, et nos observationi praeviae ad Regulam sancti Isidori conjunximus, tanquam illius Regulae caput ultimum, prout ibidem notavimus. Cum igitur agnoscat Holstenius hunc Codicem Regularum eumdem esse, quem composuerat sanctus Benedictus Anianensis, sic ejusdem authenticitati nec assuta Additamenta, nec diversus Regularum [Col. 0418C] ordo in Concordia observatus, ullatenus praejudicare debent, prout supra monstravimus.



XL.

Nam sanctissimus abbas Anianensis condendo Concordiam Regularum diversum omnino ordinem inire debuit, cum ex collectis sanctorum Patrum Regulis solas quasdem sententias excerpserit, necessarias quidem ad monstrandam disciplinae monasticae uniformitatem cum ipsa Regula Benedictina, quam solum deinceps ubique observandam mandaverat piissimus imperator Ludovicus I, licet hucusque in aliquibus monasteriis plures Regulae simul observatae fuerint. Sic enim ex Vita Ludovici Pii, et ex Aimonio lib. V de Gestis Francorum instruimur: Itidemque constituit idem Deo amabilis imperator [Col. 0418D] Benedictum abbatem, et cum eo monachos strenuae per omnia vitae, qui per omnia monachorum euntes redeuntesque monasteria, uniformem cunctis traderent monasteriis tam viris quam sanctimonialibus feminis morem vivendi secundum Regulam sancti Benedicti. Adeoque sanctus Benedictus Anianensis conferendo Regulam sancti Benedicti cum aliis sanctorum Patrum Regulis, quatenus ex illis uniformem cum eadem doctrinam monstraret, necessario ordinem in Codice Regularum observatum invertere debuit, sententias et instituta sanctorum Patrum cuilibet capiti Regulae Benedictinae approprians, quatenus veram Regularum Concordiam conderet. Hinc doctissimus Hugo Menardus in edendo Concordiam [Col. 0419A] Regularum anno 1658 talem Regularum Catalogum contexuit, ut Regulam sancti Benedicti primo loco posuerit, tanquam principalem, ad quam reliquae reducuntur.


HUGONIS MENARDI Catalogus in sua CONCORDIA REGULARUM observatus.
    1. Regula S. Benedicti.
    2.---S. Pachomii.
    3.---S. Orsiesii.
    4.---Orientalis.
    5.---S. Macarii.
    6.---Itidem S. Macarii.
    7.---SS. Patrum.
    8.---Itidem SS. Patrum.
    9.---Itidem SS. Patrum.
    10.---S. Basilii.
    11.---S. Hieronymi.
    12.---S. Augustini.
    13.---S. Cassiani. [Col. 0419B]
    14.---SS. Stephani et Pauli.
    15.---Tarnatensis.
    16.---S. Caesarii episcopi.
    17.---S. Aureliani episcopi.
    18.---S. Ferreoli episcopi.
    19.---S. Isidori episcopi.
    20.---S. Fructuosi.
    21.---Alterius Fructuosi.
    22.---S. Columbani.
    23.---S. Donati.
    24.---Magistri.
    25.---Cujusdam Patris.
    26.---Item cujusdam Patris.





XLI.

Et quidem ex Catalogo Regularum in Concordia observato, omnino apparet, quasdam Regulas ibidem nominari, quae in ipso Codice non reperiuntur, [Col. 0419C] et vicissim: prout cuilibet utrumque Catalogum conferenti facile patebit. Sic de Regula sancti Cassiani observavit saepe laudatus Menardus illam desumptam esse ex primis quatuor libris ejusdem sanctissimi abbatis de Institutionibus monasticis, quas proin inter Additamenta ipsius Codicis Regularum primo loco posuimus; quod autem attinet Regulam sancti Hieronymi hic nominatam, existimat idem laudatus Menardus, illam nihil aliud esse, nisi epistolam praefixam Regulae sancti Pachomii, de qua eruditus ille Concordiae Regularum editor loco citato sic loquitur: Regula sancti Hieronymi nihil aliud est quam epistola illa, quam praefixit Regulae sancti Pachomii; nam quaedam ex illa Regula hic citata videre est in eadem epistola, alia vero sapiunt stylum [Col. 0419D] sancti Hieronymi, nec discrepant ab Institutis sancti Pachomii, quae in illa epistola recensentur: quam si integram haberemus, haud dubie in ea omnia reperirentur, quae hic ex ea proferuntur, maxime cum sanctus Hieronymus nullam scripserit Regulam monachorum. Deinde in hac Regularum Concordia citatur tantum una Regula sancti Caesarii, quemadmodum et una sancti Aureliani, cum tamen omnino constet, unumquemque ex his duobus Arelatensis Ecclesiae episcopis duas Regulas distinctas scripsisse, unam pro monachis, alteram pro sanctimonialibus feminis, prout ex ipso Regularum Codice instruimur, ubi binae utriusque episcopi Regulae reperiuntur. Nec sane Regulae sancti Leandri de distinctione [Col. 0420A] Virginum ad sororem Florentinam scriptae mentionem facit, quamvis illa constans 21 capitulis inter alias sacrarum virginum Regulas in ipso Regularum Codice sit collocata.



XLII.

Hinc mirari non debemus in Regulis monasticis numerandis tantam diversitatem apparere inter Codicem Regularum earumque Concordiam, praesertim si admittamus auctoris intentionem in condendo utroque opere fuisse quodammodo dissimilem. Sanctissimus enim abbas Anianensis colligendo sanctorum Patrum Regulas in unum codicem, id solummodo mente agitasse videtur, ut religiosi viri aeque ac feminae percurrendo diligenter tot eximia vitae monasticae instituta, per talia monita salutaria, diversis [Col. 0420B] temporibus et locis data, ad arctam disciplinam observandam excitarentur, cum e contra componendo Concordiam Regularum ad id animo ferebatur, ut monachismi unitatem ab exordio instituti probaret, atque omnium aliarum Regularum conformitatem cum Regula Benedictina monstraret, quam solam deinceps observandam praeceperat piissimus imperator, prout supra indicavimus. Cum igitur in Regula Benedictina, quamvis monachis utriusque sexus adaptata, nulla sacrarum virginum memoria reperiatur; sic facile omittere potuit Regulas illas solis sacris virginibus praescriptas, etiamsi easdem in ipso Regularum Codice collocaverit.



XLIII.

Existimat quidem doctissimus Menardus sanctum [Col. 0420C] Benedictum Anianensem in sua Concordia, proferendo sententias ex Regula sancti Caesarii, sancti Aureliani et aliorum, in usum sanctimonialium scriptis, solummodo nomina feminina in masculina mutasse, neque ad eorum Regulas monachis praescriptas attendisse. Verum in eam opinionem adductus est vir eruditissimus nondum de illorum sanctorum Patrum Regulis ad monachos scriptis certior factus. Si enim praesens hic Codex Regularum ab ipso sancto Benedicto Anianensi olim scriptus ad saepe laudati Menardi notitiam pervenisset, tunc aliter judicasset, cum ibidem geminae istorum sanctorum Regulae inveniantur, una ad monachos, altera ad sacras virgines ordinata. Fatendum tamen est sanctum Benedictum Anianensem conferendo Regulam [Col. 0420D] sancti Augustini cum Regula Benedictina coactum fuisse nomina feminina in masculina commutare, quia sanctissimus ille Ecclesiae doctor nullam aliam Regulam scripsit, nisi illam quae desumpta est ex illa celebri Epistola ad feminas sanctimoniales missa, et nunc religiosis Augustinianis utriusque sexus accommodata. Haec quidem omnia ex ipsa Concordia Regularum clarius innotescent, quae prodiit Parisiis anno 1638, doctissimis observationibus nunquam non laudandi Menardi illustrata, quae etiam hujus Codicis Regularum aucti et amplificati quasi quaedam interpretatio considerari possit, ut pote clarius explicans illa quae in antiquis Regulis obscura apparent.


[Col. 0421A]
XLIV.

Atque haec sunt de quibus circa praesentem Regularum Codicem lectores benevolos certiores reddere cogitavimus, quatenus et illi percipere valeant verum vitae monasticae statum ab exordio Christianae religionis ad haec nostra tempora propagatum. Nullus enim inficias ibit, haec vetera monumenta monastica eximiam historiae ecclesiasticae partem comprehendere, cum certam Evangelii observantiam a primis saeculis usitatam exhibeant, atque sanctorum Patrum nobiliores asceticas admonitiones proferant, quibus homines excitabantur ad vovenda Christi consilia, non quidem omnibus Christianis necessaria, sed illis qui ad veram perfectionem nituntur condere utilissima. Hinc convelluntur novatorum aliquorum iniquae [Col. 0421B] contumeliae, qui monachatum otiosorum hominum statum existimant; ex illis quippe authenticis monumentis discimus, doctissimos simul ac sanctissimos Christiani nominis athletas, sanctum Athanasium, sanctum Basilium, sanctum Augustinum, aliosque maximos viros exstitisse vitae monasticae cultores et legislatores. Hinc etiam primarii rei litterariae restauratores ad excolendum statum monasticum summopere laborarunt, vetera monumenta ad eumdem pertinentia ex tenebricosis bibliothecarum plateis eruentes, atque eruditissimis observationibus illustrantes, quemadmodum et clarissimus noster Holstenius praestitit, in publicam lucem emittens hunc praesentem Regularum Codicem, quem iterum recusum multisque aliis diversorum ordinum monasticorum [Col. 0421C] monumentis amplificatum hic exhibemus.



XLV.

Interim tempus est ut paucis re eramus quid in hac nova editione actum sit; non enim ob aliam rationem illam aggressi sumus, nisi quod distractis tam Romanae quam Parisiensis editionum exemplaribus plures viri docti conquererentur, se tanti operis utilitate privari. praesertim cum in Germania hucusque nulla ejusdem comparuerit. Comparato igitur Editionis Parisinae exemplari anno 1663 a Ludovico Billaine factae, percelebris bibliopola Augustanus [a 1Kb] Martinus Veith novam hanc meditari coepit, variis Additamentis auctam, eamque in folio; quatenus idem Codex sic amplificatus in justi voluminis molem accresceret, celebriorum ordinum, tam monasticorum [Col. 0421D] quam canonicorum, Regulas et Instituta complexus atque in sex tomos divisus.



XLVI.

Et quidem tomus primus ipsum Codicem Regularum ab Holstenio editum complectitur, cujus ordinem [Col. 0422A] et distributionem invertere non praesumpsimus, grande piaculum existimantes, si quid ex illo demere, vel augere praetenderemus, cum vir clarissimus exerte asserat, se Regulas ita coordinatas ad fidem codicis Coloniensis edidisse, nec timeat affirmare, eumdem esse Codicem, quem sanctus Benedictus Anianensis collegerat. Nihil ergo immutatum est, sed codex Holstenianus quoad omnia etiam minutissima integer prodiit, ut ille a Ludovico Billaine praenotato anno typis est impressus. Quod ante quamlibet Regulam praemissa sit quaedam Observatio critica, hoc nullatenus integritati codicis obesse potest, sed potius ad majorem splendorem conducit, prout ad easdem Regulas praemisit Holstenius testimonia veterum Patrum de cujuscunque Regulae legislatore, [Col. 0422B] quae tamen in veteri ms. non reperit, ex quo Codicem Regularum exscripsit. Nec sane magni refert, quod in hac nova editione Materiam Dissertationis Prooemialis alio ordine referamus; hoc quippe haud alio fine factum est, nisi ut clarius mens primi editoris innotescat, qui praematura morte surreptus hoc prooemium non condidit, sed aliud magis elaboratum meditabatur, prout supra praenotavimus ex clarissimo Mabillonio, asserentes hoc prooemium ex posthumis Holstenii schedis Leonem Allatium composuisse.



XLVII.

Quod autem Observationes ante quamlibet Regulam praemissas attinet, et illas quodammodo necessarias duximus, ut per easdem cujuslibet Regulae [Col. 0422C] vera ratio pateat, et sub uno obtutu dubia circa Regularum legislatores obvenientia, dissolvantur. Hinc et Observationes criticas nominavimus. Si quis enim artem criticam sano sensu consideret, tunc praefatas observationes vere criticas agnoscere debet, cum de qualibet Regula ejusque auctore justum et aequum judicium proferant, de eruditissimis rerum religiosarum scriptoribus, Mabillonio, Calmeto, et Edmundo Martene desumptum. Non enim eo consilio observationes exaravimus, ut censoris officium usurparemus, sed solummodo aliorum doctorum judicia proferre voluimus, ut ex rebus illis sua antiquitate obscuris veritas magis elucescat. Non diffitemur, in his observationibus quaedam scitu digna omissa, non studio, sed ex quadam illarum rerum ignorantia, [Col. 0422D] quae tamen facile suppleri possunt ex iis, quae doctissimus Menardus praemisit ad Concordiam Regularum, quod eximium opus ad manus meas non pervenit, nisi post jam impressas observationes criticas.



CODICIS REGULARUM PARS PRIMA, SS. PATRUM ORIENTALIUM REGULAE AD MONACHOS.



S. ANTONII ABBATIS REGULA AD MONACHOS.




[Col. 0423A]
DE S. ANTONIO ABBATE VETERUM QUAEDAM TESTIMONIA.


Martyrol. Rom. ad diem 17 Januarii.

In Thebaide, sancti Antonii abbatis, qui multorum monachorum pater, vita et miraculis praeclarissimus vixit: cujus gesta sanctus Athanasius insigni volumine prosecutus est.


S. Hieronymus, de illustr. Script., cap. 88.

Antonius monachus, cujus Vitam Athanasius Alexandrinae urbis episcopus insigni volumine prosecutus est, misit Aegyptiace ad diversa monasteria apostolici sensus sermonisque epistolas septem quae in Graecam linguam translatae sunt; quarum praecipua est ad Arsenoitas. Floruit Constantino et filiis ejus regnantibus. Vixit anno 105.


S. Athanasius in Vita S. Antonii, cap. 15, interprete Evagrio.

Quadam die cum sanctus Antonius a congregatis fratribus rogaretur, ut eis institutoria largiretur praecepta, cum prophetica fiducia exaltans vocem aiebat: Ad omnem quidem mandatorum disciplinam Scripturas posse sufficere, etc.




[Col. 0423C]
OBSERVATIO CRITICA IN REGULAM SEQUENTEM.

Ex adductis sanctorum Patrum testimoniis constat, sanctum Antonium non scripsisse Regulam monasticam proprie sic dictam; neque, teste Calmeto, monachi Orientales sub sancti Antonii nomine militantes Deo, vel canonici sancti Antonii in Gallia et Italia adhuc florentes, observant hanc Regulam. Primi enim sequuntur praecipue Regulam sancti Basilii, quae in ejus asceticis comprehenditur; secundi tanquam canonici Occidentales tenent Regulam sancti Augustini. Existimamus ergo hanc Regulam sancto Antonio recentiorem; et forsan ex septem epistolis ad diversa monasteria Aegyptiaca scriptis desumpta est, quae tamen haud sancto Antonio indigna videtur, cum stylo sententioso, conciso et nervoso scripta sit; sed eremitis potius quam coenobitis consona. Hoc etiam nostram conjectura magis auget, quod in hujus Regulae primo exemplari solummodo articuli 35 inventi fuerint, in alio autem 13, ita ut tota Regula constet 48 articulis, quorum nonnullos, praesertim tredecim ultimos, ex Isaiae abbatis Regula desumptos animadvertimus, prout suo loco dicemus. De reliquo, auctor hujus Regulae dicitur fuisse celebris ille sanctus Antonius primus eremita, qui anno 270 in solitudinem secessit, et anno 356 piissimam animam Deo reddidit.




[Col. 0423D]
REGULAE AC PRAECEPTA S. P. N. ANTONII AD FILIOS SUOS MONACHOS, Petentes hoc ipsum ab eo in monasterio Nacalon. IN PACE DOMINI.
[Col. 0423A]

Dicam Canones sive Regulas, prout loquetur Dominus per os meum, illis qui sese tradere volunt sub gravi hoc jugo, scilicet monachatu. Oportet ergo ut audiant haec praecepta: qui solverit aliquid ex eis, vilis vocabitur in regno coelorum (Matth. V, 19).

I. Ante omnia ora sine intermissione, et gratias Deo age pro omnibus quae tibi eveniunt.

II. Cum autem surrexeris mane singulis diebus, [Col. 0424A] inquire de aegrotis qui apud te sunt, et jejuna usque ad nonam singulis diebus, excepto sabbato et Dominico die; adveniente vero nona ne adeas cellam cujusquam fratrum. Et cum sederis ad comedendum, ora prius, tum comede. Ora et lege perpetuo.

III. Ne loquaris cum juvene, neque cum puero, et ne converseris omnino cum illo; nec ligabis illum monachum, nec assumes in filium, antequam [Col. 0425A] induat habitum, ne reconciliet hostem diabolum; neque cubes super eadem storea cum minore te.

IV. Serva etiam horas orationum, nec praetermittas ullam earum, ne rationem pro illa reddas.

V. Ne obstringas aegrotum ad manducandum, nec retrahas ab illo cibum, ne conturbes animam illius afflictam

VI. Si venerit ad te aliquis frater post temporis intervallum, laetare de illo: gratias enim aget Deo et tibi. Saeculari nullo modo commiscearis; nec ostentes teipsum, sicut Pharisaeus ille qui ad ostentationem omnia sua agebat.

VII. Nec appropiare sinas ad te mulierem, nec permittas ingredi domicilium tuum; ira enim graditur post illam. Neque revertaris invisere consanguineos [Col. 0425B] tuos carnales, nec faciem tuam illis videndam praebeas, nec adeas illos.

VIII. Ne reserves tibi plus quam indiges; nec elargiaris plus quam potes, sed eroga eleemosynam infirmis monasterii.

IX. Persolve orationem tuam noctu priusquam adeas ecclesiam.

X. Ne comedas cum aliquo qui impendat pro te.

XI. Si scandalum ortum fuerit de juvene aliquo, qui hactenus habitum non induerit, ne induat illum; et ejice eum a monasterio; nec loquaris cum puero penitus, ne fiat tibi offendiculum.

XII. Si coegerit te necessitas adire civitatem, ne contendas illuc solus.

XIII. Ne seras terram tributis subjectam, nec societatem [Col. 0425C] et contractum ineas cum magnatibus.

XIV. Ne commoreris in loco ubi vinum exorimitur, nec comedas carnem omnino.

XV. Ne frangas jejunium feria quarta et sexta, nisi ob gravem morbum.

XVI. Ne murmures in opere manuum tuarum: nec improperes alicui ulla de causa.

XVII. Si adieris aliquem fratrem, ne diu moreris in domicilio ejus.

XVIII. Ne loquaris in ecclesia; nec resideas in exedris monasterii.

XIX. Non jurato penitus vel veritatem vel dubium.

XX. Ne petas ecclesiam ad quam congregantur [Col. 0425D] homines. Eroga eleemosynam quantum potes. Ne sepelias mortuum in ecclesia.

XXI. Ne facias convivia; nec ad symposium vocatus accedas.

XXII. Addisce quotidie disciplinam a senioribus; nec ullum aggrediaris opus, nisi consulto Patre monasterii.

XXIII. Cum abis ad hauriendam aquam, interim dum iter conficis, lege quantum potes.

XXIV. Si erogaveris eleemosynam, ne ostentes illam. Si adfueris aliquo in loco, ubi erogatur eleemosyna, comede et gratias age Deo.

XXV. Contristare noctu diuque pro peccato tuo. Esto devinctus in cuculla tua, et in tunica tua noctu [Col. 0426A] atque die. Accende lampadem tuam oleo oculorum tuorum, nempe lacrymis. Si pietatis actus edideris, ne glorieris. Ne dimittas quemquam, qui quaerit Christum. Ne propales cogitationes tuas cunctis hominibus, sed solum iis qui possunt salvare animam tuam.

XXVI. Si abieris ad messem, ne moreris, sed cito revertere ad monasterium.

XXVII. Ne induas vestimenta, quibus extollaris. Ne ostentes vocem tuam, nisi in oratione praecepta. Ora in domo tua, antequam venias ad ecclesiam.

XXVIII. Mortifica temetipsum quotidie.

XXIX. Ne improperes cuiquam causa dolorum et afflictionum quas patitur.

XXX. Ne glorieris, neque rideas omnino. Da [Col. 0426B] operam ut lugeas ob peccatum tuum, sicut luget is penes quem aliquis mortuus est. Fac quantum potes ut glorificetur Pater tuus qui est in coelis.

XXXI. Corrige filium tuum, nec parcas damnatio enim illius a te exigetur.

XXXII. Ne comedas ad satietatem; ne dormias, nisi parum et moderate, et venient ad te angeli.

XXXIII. Cum oraveris et memor fueris Dei, fac tibi indumenta tua sint alae, et evolabis super mare igneum.

XXXIV. Visita aegrotos et infirmos, et imple mensuras seu vasa eorum aqua.

XXXV. Ne pugnes lingua. Ita te praesta, ut benedicant [Col. 0426C] te omnes. Et Dominus Jesus Christus opem nobis afferat ad operandum secundum ipsius beneplacitum: cui gloria cum Patre suo, et Spiritu suo sancto in saeculum. Amen.


Quae sequuntur, habentur in alio exemplari.

XXXVI. Coge teipsum in opere manuum tuarum, et timor Domini inhabitabit in te.

XXXVII. Si conspexeris fratrem aliquem perpetrantem peccatum non ad mortem, ne contemnas et despicias, neque condemnes illum: incides quippe in manum inimicorum tuorum.

XXXVIII. Cave tibi, ne seducatur intellectus tuus, memorando peccata tua priora, ne renoventur in te.
[Col. 0426D]

XXXIX. Dilige humilitatem, quae proteget te a peccato. Ne sis pertinax ad statuendum verbum tuum, ne occupet te malum. Ne reputes te sapientem, et gloriaberis, et incides manum inimicorum tuorum. Assuescat lingua tua dicere: Ignosce mihi; et consequeris humilitatem.

XL. Cum sederis in cella tua, sollicitus esto de tribus hisce rebus perpetuo: nimirum, de opere manuum tuarum, de meditatione tuorum psalmorum, et de oratione tua.

XLI. Cogita apud teipsum et dicito: Utique non manebo in hoc mundo nisi praesenti hac die; et non peccabis Deo.
[Col. 0427A]

XLII. Ne sis helluo ciborum, ne resuscitentur in te priora peccata.

XLIII. Ne taedeat te laboris, et superveniet tibi cito requies. Sicuti parietinae ruinarum extra civitatem fiunt locus fetoris omnibus, ita anima pigri, qui coepit monachatum, fiet mansio passionibus et fetoribus.

XLIV. Coge teipsum, ut ores perpetuo cum lacrymis, ut forte misereatur tui Deus, et exuat te veteri homine.

XLV. Persevera in hisce rebus quas dicam: scilicet, in labore, paupertate, peregrinatione, afflictionibus et quiete, et afferent tibi humilitatem; humilitas vero dimittet omnia peccata. Humilitas autem est, ut homo reputet seipsum peccatorem, et quod [Col. 0427B] nihil boni perpetret coram Deo; et adhaereat quieti, et non aestimet seipsum quidquam; et non sit pertinax ad statuendum verbum suum: ut abscindat concupiscentiam suam, et demittat vultum, ponatque sibi mortem ante oculos, et servet semetipsum a mendacio, et non loquatur verba otiosa; nec respondeat superiori; et opprobrium sustineat, et odio habeat desidiam, et instet laboribus et moeroribus.
[Col. 0428A]

XLVI. Curate igitur, fratres mei, haec servare praecepta, ne vita vestra sit sine fructu. Et sollicitus esto semper ad singula verba, quae audis, ut dicas: Ignosce mihi: quia humilitas fugat omnia negotia inimici. Ne reputes teipsum quidquam propter opera tua.

XLVII. Sit tristis vultus tuus, nisi advenerint tibi exteri fratres; tunc gaude cum illis, ut inhabitet in te timor Domini. Si iter feceris cum fratribus, secede ab illis parumper, ut sis in silentio, et dum incedis per viam, ne te convertas sinistrorsum et dextrorsum; sed meditare psalmos tuos, et ora in mente tua ad Deum, quocunque in loco ingrederis; nec perfidenter agas cum incolis illius.

XLVIII. In omnibus rebus tuis esto modestus, et [Col. 0428B] ad ea quae opponentur tibi, extende manum tuam lente. Si vero fueris juvenis, ne extendas manus tuas primus ad cibos; nec ingeras quidquam ciborum in os alterius. Et si cubaveris in aliquo loco, ne tegas te uno eodemque stragulo simul cum alio: et ora multum, antequam cubes. Et Dominus noster Jesus Christus opem nobis praestet ad operandum secundum ipsius beneplacitum. Amen.

Explicit Regula sancti Antonii abbatis



ISAIAE ABBATIS REGULA AD MONACHOS.




[Col. 0427C]
DE ISAIA VETERUM TESTIMONIA.


Rufinus in Vitis Patrum, lib. I, cap. 10; et Palladius, lib. VIII, cap. 55:

Abbas Syrus aliquando, et Isaias, et Paulus occurrerunt sibi invicem ad ripam fluminis; erant autem viri isti justi, summae abstinentiae et totius religionis. Hi pergebant visitare quemdam nomine Anuph., etc.


Ibidem, lib. V, de Verbis seniorum.

Interrogavit eumdem sermonem abbas Isaias: Dicit abbas Pastor: Sicut capsa plena vestibus, etc.


R. Bellarminus S. R. E. card. de Script. eccl.

Isaias abbas, qui quo tempore vixerit, invenire non potui, scripsit homilias 28 valde utiles, praesertim monachis ad perfectionem tendentibus.




[Col. 0427D]
OBSERVATIO CRITICA IN REGULAM SEQUENTEM.

Haec Regula edita est sub nomine Isaiae abbatis, continetque sexaginta octo parva capita, quae potius dicenda sunt tot axiomata sive praecepta moralia eremitis congrua, atque coenobitis, qui aequo et pari jure vivere debent, accommodata. De hac Regula pari modo discurrendum est, ac de sancti Antonii Regula, ut ibidem dictum est. Nam desumpta esse videtur ex Sermonibus ad monachos ab Isaia abbate habitis, qui religiosis ad virtutis apicem aspirantibus valde utiles, effatis et praeceptis moralibus ubique repleti sunt, et quidem iisdem quae in hac Regula continentur. Erat autem Isaias abbas coaetaneus sancto Antonio, abbati Pastori, et abbati Ammoni, et abbati Anupho; et quamvis ejus annus obitualis ignoretur, tamen Christi fidem inter cruciatus gloriose confessus est. Plurima hujus sanctissimi abbatis axiomata moralia in Vitis Patrum reperiuntur, atque viginti octo ejusdem sermones supradicti editi sunt in tertio tomo Bibliothecae Patrum Margarini de La Bigne, pag. 885.




[Col. 0427D]
PRAECEPTA SEU CONSILIA ABBATIS ISAIAE POSITA TIRONIBUS IN MONACHATU. Ejus orationes nos custodiant, Amen.
[Col. 0427C]

Frater dilectissime, si jam reliquisti mundum hunc vanum, et Deo teipsum dedisti, poenitentiam [Col. 0428C] age de peccatis tuis, et serva propositum quod amplexus es; et ne auscultes cogitationibus tuis, cum [Col. 0429A] animum tuum affligent et dicent: Nequaquam peccata tua priora tibi condonata sunt; et serva haec praecepta.

I. Cave ne comedas cum muliere, aut fraternitatem ineas cum puero, aut dormias cum adolescente super eadem storea. Cum exuis vestem tuam, ne aspicias corpus tuum.

II. Si ad potum vini coactus fueris, ne bibas plus quam tres scyphos mediocres: cave ne solvas praeceptum propter amicitiam.

III. Ne persolvas horarias preces negligenter, ne incidas in manus inimicorum tuorum. Da operam quantum potes meditationi psalmorum, quia hoc servabit te ab immunda vita.

IV. Dilige laborem et afflictionem, ut leventur [Col. 0429B] passiones tuae. Ne reputes teipsum quidquam in ulla re, et vacabis gemitibus pro peccatis tuis.

V. Custodi teipsum a mendacio quia expellit a te timorem Domini. Ne aperias omnibus tua benefacta, ne rapiat illa inimicus tuus.

VI. Aperi morbos tuos patribus tuis, ut experiaris opem per ipsorum consilium.

VII. Coge teipsum ad opus manuum tuarum, et habitabit in te timor Domini.

VIII. Ne judices fratrem tuum cum peccat, nec despicias illum; incides enim in manus inimicorum tuorum.

IX. Ne sis contentiosus ad statuendum verbum tuum, ne inhabitent in te mala.

X. Dilige humilitatem, et non acquiescas tuo consilio. [Col. 0429C] Assuescat lingua tua dicere: Ignosce mihi et superveniet tibi humilitas.

XI. Cum sederis in cella tua, de tribus sollicitus esto: nempe de assiduitate in oratione, meditatione psalmorum, et opere manuum tuarum.

XII. Cogita apud te: Utique non sum superstes in hoc mundo, nisi hac die; et eripieris a peccato.

XIII. Ne sis helluo, ne renoventur in te priora peccata tua. Ne pigeat te laboris; et da operam meditationi psalmorum, et adveniet tibi requies a Deo.

XIV. Coge teipsum ad fletum in orationibus, et Deus miserebitur tui, et exuet te homine vetere.

XV. Scito, quod labor, et paupertas, et peregrinatio, et afflictio, et silentium afferunt humilitatem; [Col. 0429D] humilitas autem peccata omnia condonat. Humilitas autem est, ut homo reputet seipsum peccatorem, et injustum, et ne statuat verbum suum, et abscindat suam concupiscentiam, et defigat oculos ad terram, et sustineat injuriam, et laborem, et odio habeat honorem, et requiem, et dicat in omnibus: Ignosce mihi; beneficio autem humilitatis fugantur hostes.

XVI. Perpetuo tristis esto; si vero venerint ad te fratres, exhilareris cum illis, ut inhabitet in te timor Dei.

XVII. Si iter feceris cum fratribus, secede ab illis, ut silere possis; nec te convertas huc et illuc, sed meditare psalmos tuos, et ora ad Deum in mente tua Et quemcunque locum ingressus fueris, ne [Col. 0430A] praefidenter agas cum habitatoribus ejus. Serva modestiam, et verecundiam in omnibus, et ad ea quae apponuntur coram te, manum non nisi invitus extendas.

XVIII. Ne cubes cum alio sub eodem stragulo. Ora multum ante cubitum, quamvis defatigatus sis ab itinere.

XIX. Ne permittas ut quisquam ungat oleo corpus tuum, nisi propter gravem morbum.

XX. Cum sederis ad mensam cum fratribus, ne comedas cum delectatione, et extende manum tuam tantum ad ea quae sunt ante te. Et complicata sint genua tua, nec eleves visum tuum ad alium. Nec bibas aquam avide, nec cum sonitu.

XXI. Si excreandi te urserit necessitas, cum sederis [Col. 0430B] inter fratres, surge, et longius projice ab illis. Ne pandiculeris inter homines, et si acciderit tibi pandiculatio, ne hies ore tuo, et deseret te.

XXII. Ne aperias os tuum ad risum; hoc enim indicat tibi deesse timorem Dei.

XXIII. Ne concupiscas rem alienam. Si feceris librum, ne exornes illum, hoc quippe affectum tuum ostendit.

XXIV. Si peccaveris in aliquo, non pudeat te confiteri illud, neque excuses te mendacio; sed genua flecte, et confitere delictum tuum, et pete veniam, et condonabitur tibi.

XXV. Si quis mentitus fuerit apud te, ne irascaris, sed dicito: Ignosce mihi, non revertar.

XXVI. Non pudeat te quaerere a tuo magistro.
[Col. 0430C]

XXVII. Si quis pulsaverit januam cellae tuae, dum sedens incumbis operi tuo, desere opus tuum, et cura ejus requiem.

XXVIII. Ne loquaris cum quoquam, nec attendas verbis cujusquam sine utilitate.

XXIX. Si miserit te magister tuus ad iter faciendum, postula ab illo quomodo te regas, et fac juxta mandatum ejus. Ne transferas verba. Si custodieris oculos tuos et aures tuas, minime peccabis lingua tua.

XXX. Si habitaveris cum aliquo fratre, esto cum illo ut peregrinus, nec praecipias illi quidquam, nec te superiorem illi facias, nec praefidenter agas cum illo; et si praeceperit tibi aliquid quod nolles, abscinde voluntatem tuam, et ne contristes illum, ne [Col. 0430D] abscindatur pax a vobis; et scias quod obediens est major.

XXXI. Si habitaveris cum fratre aliquo, et dicet tibi: Coquito; dic: Quid vis? et si electionem tibi reliquerit, coquito, quod tibi venerit ad manus cum timore Dei.

XXXII. Cum e somno surrexeris, ora antequam ullum opus attingas, et meditare prius verba Dei; tunc aggredere impigre opus.

XXXIII. Hilariter occurre extero, et saluta illum; ne discessus vester ab invicem sit cum detrimento; et cave ne statim atque advenerit ad te, interroges illum inutilia tibi, sed postula ab illo ut oret, et cum sederit, die illi: Quomodo vales, frater mi? et exhibe [Col. 0431A] illi librum aliquem legendum. Si vero est defatigatus ab itinere, permitte illi quiescere, et lava pedes ejus. Si autem loquetur verba inania, dic ei cum charitate: Parce mihi, frater mi, quia infirmus sum, et non valeo audire haec. Si autem dissuta fuerint ejus vestimenta, consue illa. Si vero infirmus est, et ejus vestimenta sunt sordida, lava illa. At si vagus est, et fuerint apud te sancti, ne permittas ingredi ad illos, sed fac ei misericordiam, et dimitte illum. Si est autem pauper, ne tristem illum dimittas, sed da ei quod concesserit tibi Deus.

XXXIV. Si quis frater deposuerit apud te aliquid, ne perscruteris depositum, nisi ipso praesente.

XXXV. Si quis reliquerit te in cella sua, et egressus fuerit, ne eleves visum ad perspiciendum quid [Col. 0431B] in ea sit, sed dic ei dum egreditur: Da mihi opus aliquod, cui operam navem, donec revertaris; et quidquid tibi praeceperit diligenter perfice.

XXXVI. Ne ores cum pigritia et indiligenter; hac enim ratione pro eo quod Deo placeas, ad iracundiam eum provocabis; sed sta cum timore et tremore, et ne innitaris muro, nec remittas pedes tuos, ut uno stes, et alium extendas. Obsiste cogitationibus tuis, nec permittas, ut sollicitae sint de rebus carnalibus, ut sit accepta Deo oratio tua.

XXXVII. Si autem adfueris missae, custodi cogitationes tuas, et sensus tuos, et stes coram Deo altissimo cum timore; ut dignus fias, qui sumas corpus Christi et sanguinem ejus, et sanes passiones tuas.
[Col. 0431C]

XXXVIII. Dum juvenis es, ne induas vestem bonam, donec pervenias ad senectutem.

XXXIX. Si iter feceris cum majore te, ne praecedas illum. Si assurrexerit major te ad alloquendum alios, ne parvi ducas illum, et maneas sedens; sed sta cum illo, donec tibi ut resideas praecipiat.

XL. Cum urbem aut oppidum ingressus fueris, ad terram dimitte visum tuum, ne visa abs te sint tibi certaminis causa in cella tua.

XLI. Ne dormias in loco, in quo corde peccare times. Ne comedas cum muliere nec aspicias illam, neque etiam vestimenta ejus, si potes.

XLII. Si iter feceris cum sene, ne permittas ut ille portet quidquam. Si autem fueritis juvenes, unusquisque portet partem aliquam. Si vero fuerit [Col. 0431D] modicum, portet illud unusquisque per horam, et praecedat, qui portat, et praeeat infirmus, ut si lassus sederit ad capiendam requiem, sedeatis cum illo.

XLIII. Si quem senem interrogaveris de cogitationibus tuis, aperi illas libere uti se habent ei quem tua arcana servaturum confidis; nec rationem habeas illius qui provectae aetatis est, sed qui doctrina, opere, et spirituali experimento pollet, ne referas damnum, si augeantur passiones tuae.

XLIV. Adnitere ut multum ores noctu, ut illuminetur intellectus tuus. Pensita peccata tua, et deprecare Deum pro illis, et ipse parcet tibi.

XLV. Si quis fratrem suum te praesente judicare [Col. 0432A] apponat, quamvis judicatus ex eorum sit numero, qui te judicant, dicito illi cum humilitate: Parce mihi, frater mi, quia peccator et infirmus sum, et obnoxius illis quae dicis, quare illa audire non possum.

XLVI. Praefer fratres tuos in omnibus, et si quis amicus praestiterit tibi honores, dicito: Propter vos hos mihi praestitit honores; neque gustes quidquam absque sociis.

XLVII. Mutuo aliquid a te postulanti ne deneges.

XLVIII. Ne frequentius corde verses memoriam eorum, quos propter Dei charitatem deseruisti; sed mortis et damnationis memento, et quod nullus illorum eo tempore tibi opem ferre poterit.

XLIX. Si dum sederis in cella tua, memineris quod aliquis tibi male fecerit, surge statim, et ora [Col. 0432B] pro illo in corde tuo, ut parcat illi Deus; ita enim passio quam ejus causa patieris, evanescit.

L. Si corpus Christi sumere velis, cave ne cordi tuo ira aut odium insit contra quempiam: et si quem adversus te iratum noveris, pete ab illo prius veniam, quemadmodum praecepit Dominus noster (Matth. V).

LI. Si oppugnatus fueris noctu a libidine, cave ne cogitatione repetas species illas interdiu, ne delectatione coinquinetur cor tuum; sed prosterne te coram Deo, et ipse miserebitur tui: novit quippe infirmitatem hominum.

LII. Si operam dederis nimio jejunio et continuae orationi, ne fidas quod haec te salvabunt; sed confide quod Deus miserebitur afflictioni corporis tui, et [Col. 0432C] infirmitati tuae opitulabitur.

LIII. Si morbo correptus fueris, ne taedeat te et deficiat spiritus tuus; sed gratias age Deo, quod de tuo emolumento sit sollicitus.

LIV. Dum habitas in cella tua, constitue cibo tuo praefinitam mensuram, et statutum tempus, et ne praetereas illud; et da corpori tuo quantum indiget, ut valeat orare et colere Deum. Si vero oblatus tibi fuerit extra cellam tuam delicatus cibus, ne ad satietatem ex illo sumas, ut cito reverti valeas ad cellam tuam.

LV. Si severint in te diaboli laborem quem ferre non valeas, ne acceptes ab eis; quoniam occupant cor hominis quibusdam rebus quas superare non valet, ut taedio illum afficiant et deludant. Omnia [Col. 0432D] sane eorum negotia sunt sine mensura ac sine ordine.

LVI. Comede semel in die, sed non ad satietatem. Praebe corpori tuo quantum indiget, juxta exigentiam naturae.

LVII. Mediam noctem ad invigilandum orationi decerne, alteram vero medietatem requiei corporis tui. Antequam autem cubitum eas, vigila per duas horas in oratione et laudibus, tum corpori tuo da requiem. Si pigretur corpus tuum, dum ad orationem surgendum est, dicito illi: Visne requiem capere hoc tempore, deinde abire ad longum supplicium? Nonne praestat ut parum hic labores, tum requiescas illic cum sanctis in aeternum? Tunc enim statim [Col. 0433A] recedit a te pigritia, et adveniet tibi divinum auxilium.

LVIII. Cum monachatus institutum amplexus fueris, manumitte servum tuum; qui, si monachatum sequi velit, ne permittas ut habitet tecum.

LIX. Si abieris ad vendendum opus manuum tuarum, ne disceptes de pretio, ut saeculares. Idem quoque praestabis, si quid emas. Inopiam rerum Deo te propinquum facere scias.

LX. Si deposuerit apud te frater quispiam vas, illoque indigueris, ne tangas illud, nisi ipso consulto.

LXI. Si quis frater rogaverit ut illi aliquid emas dum peregrinaris, facito; si autem fratres fuerint tecum, sit in praesentia eorum.
[Col. 0433B]

LXII. Si quid tibi mutuo datum fuerit, restitue illud cum eo fueris usus; nec detineas illud, donec abs te repetatur; et si quid illius fractum, resarcito. Si quid mutuo alicui dedisti, ne repetas illud, si noveris illum non posse restituere, praesertim si illo tibi opus non fuerit.

LXIII. Si egressus jam a cella tua, postea repetis illum, et invenies aliquem fratrem jam ibi habitare, quaere tibi aliam; et cave ne illum inde expellas, ne contra te irascatur Deus. At si ipse sponte illam relinquere voluerit, jam justificatus es; si autem acceperit aliquid ex ejus supellectile, ne requiras id ab illo.
[Col. 0434A]

LXIV. Si volueris egredi ab aliqua cella, cave ne asportes aliquid ex ejus supellectile, sed relinque illam alicui fratri pauperi, et Deus largietur tibi quocunque abieris.

LXV. De nulla re ita laetantur diaboli, sicuti laetantur de eo qui cogitationes suas spiritualem suum magistrum celat. Ne putes te Patribus similem evasurum, nisi imitatus fueris eorum labores.

LXVI. Serva teipsum a divitiis, earumque amore, quoniam corrumpunt fructum monachi.

LXVII. Si pugnas adversus tentationem aliquam quae te oppressit, ne desistas, sed prosterne te coram Deo, et dic: Adjuva me, Domine, quoniam ego infirmus non valeo sustinere hanc pugnam; et ille opitulabitur tibi, si ex recto corde processerit deprecatio [Col. 0434B] tua. Si certaveris, et viceris, ne glorieris, neque confidas; sed tibi cave, quoniam hostis difficiliorem priore pugnam in te machinabitur.

LXVIII. Si deprecaris Deum, ne dicas: Domine, remove hoc a me, et concede mihi hoc; sed dicito: Domine Deus meus, tu scis quid mihi magis conducat, quocirca adjuva me, et ne permittas ut peccem tibi, et peream in peccatis meis, quia sum peccator infirmus; nec tradas me inimicis meis, quoniam confugi ad te; libera me, Domine, quia tu es fortitudo mea et spes mea; et tibi est potentia, et gloria, et beneficentia, et gratiarum actio in aeternum. Amen.

Explicit Regula Isaiae abbatis.



SANCTORUM PATRUM SERAPIONIS, MACARII, PAPHNUTII, MACARII ALTERIUS, REGULA AD MONACHOS.




[Col. 0433C]
DE S. SERAPIONE, CAETERISQUE HUJUS REGULAE AUCTORIBUS VETERUM TESTIMONIA.


Palladius, Hist. Lausiac., cap. 7.

Cum toto anno in monte Nitriae habitassem apud beatos et sanctos Patres, magnum Arsitium, et Putaphastum, et Hagionem, et Cronium, et Serapionem, et multis antiquorum Patrum spiritualibus narrationibus ab ipsis essem stimulatus, veni in intimam solitudinem.


Idem, cap. 117.

Ingressa est (Melania) in montem Nitriae, sanctos Patres conveniens beatum Pambo, et Christi famulum Arsitium, et magnum Serapionem, sanctum quoque Paphnutium et venerabilem Isidorum.


Rufinus, Hist. eccles., lib. XI, cap. 4.

Per idem tempus Patres monachorum vitae et antiquitatis merito, Macarius, et Isidorus, aliusque Macarius, atque Heraclides, et Pambus, Antonii discipuli per Aegyptum, et maxime in Nitriae deserti partibus habentur viri, qui consortium vitae et actuum non cum caeteris mortalibus, sed cum supernis angelis habere credebantur


Ibidem, cap. 8.

Florebat igitur Aegyptus ea tempestate non solum eruditis in Christiana philosophia viris, verum etiam his qui per vastam eremum commanentes, signa et prodigia apostolica simplicitate vitae et cordis sinceritate faciebant. Ex quibus interim quos ipsi vidimus, et quorum benedici manibus meruimus, hi sunt: Macarius de superiore eremo, alius Macarius de inferiori, Isidorus in Sciti, Pambus in cellulis, etc.


Palladius, Hist. Lausiac., cap. 91.

Cum quodam die convenisset (cum Cronio, et Jacobo claudo) etiam Papnnutius cognomento Cephala, qui dono cogitationis sacrae Scripturae Veteris Novique Testamenti pollebat, totam illam interpretabatur, cum Scripturam non legisset: ea autem erat modestia, ut virtutem propheticam celaret.


Idem, cap. 20.

Narravit nobis et Dei servus Paphnutius, praeclari hujus sancti (Macarii) discipulus, quod cum quodam die sederet in aula sanctus Macarius, etc.

Sanctus Benedictus Anianae abbas hanc ipsam et sequentes duas Regulas aliquoties in Concordia Regularum laudat, easque indiscriminatim communi appellatione Regulas Patrum vocat.

Smaragdus quoque abbas multa ex iisdem ad Regulam sancti Benedicti affert, et antiquos monachorum Patres earumdem auctores citat.




[Col. 0435A]
OBSERVATIO CRITICA IN REGULAM SEQUENTEM.

Haec quidem Regula quatuor illis sanctis abbatibus supranominatis inscribitur, cum tamen ad ejusdem calcem haec verba legantur: Explicit Regula Patrum abbatum XXXVIII. Quae quidem verba, prout in impressis sic et in manuscriptis reperiuntur, omnino denotant hanc Regulam compositam fuisse in congregatione plurium abbatum, qui in unum congregati ardentissimis precibus Deum rogabant, ut Spiritum suum mitteret ad illos instruendos, qualiter monachorum conversationem rite dirigerent, atque sanctam vitae monasticae Regulam ordinare et statuere possent, prout ex ipsius Regulae praefatione instruimur. Cum vero inter omnes praesentes majori sanctitatis fama floruerint praenominati abbates, sic et eorum quatuor piissimis sancitis acquieverunt et reliqui; quod exinde composita sit haec Regula, complectens vera praecepta moralia ad recipiendos novos monachos necessaria, et jam receptis instruendis adaptata; praesertim circa jejunandi modum et laborem manuum, nec non circa praestandam debitam superioribus obedientiam, atque exhibendum aegrotis necessarium auxilium. Et quidem prima tria praecepta composuit sanctus Serapion, quatuor sequentia abbas Macarius, alia quatuor sunt abbatis Paphnutii, et ultima quatuor abbas Macarius secundus.




[Col. 0435B]
INCIPIUNT CAPITULA Regulae monachorum vel Deum timentium pro discipulorum eruditione, id est, Serapionis, Macarii, Paphnutii, et alterius Macarii, et aliorum XXXIV.
[Col. 0435B]

    1. Praefatio.
    2. Serapion dixit, de prima conjunctione coenobitarum.
    3. Idem ipse, de unanimitate, et jucunditate fratrum.
    4. Qui supra, de abbate et quomodo ei obediant monachi.
    5. Macarius dixit, qualiter spirituale exercitium ab his, qui praesunt, Patribus teneatur.
    6. Idem ipse, ut in oratione astantibus nullus sine praecepto Patris psalmum imponat.
    7. Idem ipse, quomodo examinentur, qui ex saeculo convertuntur.
    8. Idem ipse, qualiter peregrini hospites suscipiantur. [Col. 0436A]
    9. Paphnutius dixit, qualiter jejuniorum ordo teneatur.
    10. Item ipse, qualiter debent fratres operari.
    11. Item qui supra, qualiter infirmitas vel possibilitas corporum ab eo qui praeest Patre consideretur.
    12. Item ipse, qualiter officiis se fratres praeveniant.
    13. Alius Macarius dixit, qualiter inter se monasteria pacem firmam obtineant.
    14. Idemque, qualiter clerici hospites suscipiendi sunt in monasterio.
    15. Qualiter culpae singulorum emendentur.
    16. Ut sine personarum acceptione aequaliter judicetur.
    Expliciunt Capitula.






[Col. 0435C]
INCIPIT REGULA SANCTORUM SERAPIONIS, MACARII, PAPHNUTII ET ALTERIUS MACARII (C)



CAP. I. Praefatio.

Sedentibus nobis in unum consilio saluberrimo, cum prece Dominum nostrum rogavimus, ut nobis distribueret Spiritum sanctum, qui nos instrueret, qualiter fratrum conversationem, vel Regulam vitae ordinare possimus.
[Col. 0435B]


CAP. II. De prima conjunctione coenobitarum. Serapion dixit.

Quoniam misericordia Domini plena est terra (Psal. XXXII), et multorum agmina ad vitae fastigium tendunt, et quia eremi vastitas et diversorum monstrorum terror singillatim habitare fratres non permittit, optimum videtur Spiritus sancti praeceptis obedire. Nec nostra propria verba possunt firma perseverare, nisi firmitas scripturarum, e centesimo tricesimo secundo psalmo, nostrum ordinem firmet, quo dicit: Ecce quam bonum et quam jucundum habitare fratres in unum (Psal. CXXXII). Et iterum: Qui habitare facit unanimes in domo (Psal. LXVII); firmam jam nunc Regulam pietatis per Spiritus sancti ostensionem fratribus ordinare prosequamur.



CAP. III. Idem ipse, de unanimitate et jucunditate fratrum.

Volumus ergo fratres unanimes in domo cum jucunditate habitare, sed qualiter unanimitas ipsa vel jucunditas recto ordine teneatur, Deo adjuvante, mandamus.



CAP. IV. Qui supra, de abbate, et quomodo ei obediant [Col. 0436B] monachi.

Volumus ergo unum praeesse seniorem super omnes fratres, nec ab ejus consilio vel imperio quemquam sinistrum declinare, sed sicut imperio Domini cum omni laetitia obedire; dicente Apostolo ad Hebraeos: Obedite praepositis vestris, quia ipsi vigilant pro vobis (Hebr. XIII). Et Dominus dixit: Nolo sacrificium, sed obedientiam (Matth. IX). Considerandum est quoque ab his qui se tali opere unanimes esse cupiunt, quia per obedientiam Abraham placuit Deo, Et amicus Dei appellatus est (Jac. II). Per obedientiam ipsi apostoli meruerunt testes Domino in tribubus et populis esse. Ipse quoque Dominus noster de supernis ad inferiora descendens ait: Non veni facere voluntatem meam, sed ejus qui me misit (Joan. [Col. 0437A] VI). His ergo tantis virtutibus firmata obedientia magnopere magnoque studio teneatur.



CAP. V. Macarius dixit, qualiter spirituale exercitium ab his qui praesunt Patribus teneatur.

Quoniam fratrum insignia virtutum, habitationes quoque, vel obedientia superius conscripta sunt, nunc qualiter spirituale exercitium ab his qui praesunt Patribus teneatur Deo juvante ostendamus. Debetis, qui praeestis Patres, tales vos exhibere, ut Apostolus ait:Estote forma credentibus (I Thes. I): hoc est, ut per qualitatem mysticae pietatis et severitatis fratrum animos ad coelestia de terrenis erigatis, dicente Apostolo: Argue, obsecra, increpa, cum omni patientia et doctrina (II Tim. IV). Et alio loco inquit: Quid vultis, in virga veniam ad vos, an in [Col. 0437B] spiritu mansuetudinis (I Cor. IV)? Decernendum est ab illo, qui praeest, qualiter circa singulos debeat pietatis affectum monstrare; et qualiter tenere debeat disciplinam, non immemor Domini dicentis: In qua mensura mensi fueritis, remetietur vobis (Matth. VII).



CAP. VI. Idem ipse, ut in oratione astantibus nullus sine praecepto abbatis psalmum imponat.

Astantibus ergo ad orationem nullus praesumat sine praecepto qui praeest Patris psalmi laudem emittere. Ordo iste teneatur, ut nullus Priorem in monasterio ad standum vel psallendum ordine praesumat praecedere, dicente Salomone: Fili, primatum concupiscere noli; neque accubueris prior in convivio, ne veniat melior te, et dicat tibi: Surge, et confusionem patiaris in die illa (Luc. XIV). Et iterum dicitur: [Col. 0437C] Noli altum sapere, sed time (Rom. XI). Quod si tardat is qui praeest, oportet primum in notitiam ejus differre, et secundum ejus imperium obedire convenit, fratres.



CAP. VII. Idem ipse, quomodo examinentur qui ex saeculo convertuntur.

Qualiter vero examinatio erga eos, qui de saeculo convertuntur teneri debeat, ostendamus vobis. Amputandae sunt primo ab hujuscemodi divitiae saeculi. Et si quis pauper converti videatur, habet et ipse divitias, quas amputare debeat, quas Spiritus sanctus ostendit per Salomonem dicens: Odit anima mea pauperem superbum, et divitem mendacem (Eccl. XXV). Et alio loco dicit: Sicut vulneratum superbum (Psal. LXXXVIII). Debet ergo is qui praeest Pater, magno [Col. 0437D] studio hanc Regulam tenere: ut si pauper convertitur, primo exponat sarcinam superbiae, et sic examinatus suscipiatur. Debet ante omnia humiliter imbui, ut quod magnum et Deo acceptum sacrificium est, suam voluntatem non faciat unusquisque vestrum, fratres; sed ad omne opus bonum parati estote. Quidquid acciderit, aut justum quid fuerit, memores esse debetis: In tribulatione patientes (Rom. XII); in operibus honesti. Nolite vos invicem ad iracundiam provocare, sed semper bona sectamini (Eph. VI). Ii qui tales sunt, cum de saeculi hujus illecebris liberari voluerint, appropiantes monasterio, hebdomada pro foribus jaceant: nulli cum eis de fratribus jungantur, et semper dura et laboriosa eis [Col. 0438A] proponantur. Si vero perseveraverint pulsantes, eis non negetur ingressus; sed is qui praeest Pater hujusmodi homines introire permittat, et qualiter vitam fratrum, vel Regulam tenere possint, ostendat. Quod si dives est, et habens multas divitias in saeculo, et converti voluerit, debet primo Dei voluntatem implere, et consequi praeceptum illud praecipuum, quod adolescenti diviti dicitur: Vende omnia bona tua, et da pauperibus, et tolle crucem tuam, et sequere me (Marc. X). Deinde instruendus est ab eo qui praeest Patre, ut nihil sibi relinquat, nisi crucem Christi, quam tenet, et sequatur Dominum. Crucis vero fastigia quae tenenda sunt, primo omni obedientia non suam voluntatem facere, sed alterius. Quod si voluerit monasterio partem conferre, noverit [Col. 0438B] quo ordine sive ipse, sive ejus oblatio suscipiatur. Et si voluerit de servis suis secum in monasterio conducere, noverit jam non eum servum habere, sed fratrem, ut in omnibus perfectus inveniatur homo ille.



CAP. VIII. Idemque, qualiter peregrini hospites suscipiantur.

Venientibus eis nullus nisi unus, cui cura circa hospitale fuerit injuncta, occurrat, et responsum det venientibus. Orare, vel pacem offerre non liceat ulli, nisi primo videatur ab eo qui praeest Patre; et oratione simul peracta, sequatur ordine suo pacis officium reddere. Nec licebit alicui fratri cum superveniente sermocinari; non sit ulli cura interrogandi unde venerit, ad quid venerit, vel quando ambulaturus [Col. 0438C] sit, nisi soli qui praeest Patri, aut quibus ipse jusserit. Venientibus vero fratribus ad horam refectionis, non licebit peregrino fratri cum fratribus manducare, nisi cum eo qui praeest Patre, ut possit aedificari. Nulli licebit cum eo loqui, nec alicujus audiatur sermo, nisi divinus, qui ex pagina proferatur, et ejus qui praeest Patris, vel quibus ipse jusserit loqui, ut aliquid de Deo conveniat.



CAP. IX. Qualiter jejuniorum ordo teneatur. Paphnutius dixit.

Magna et utilia ad animae salutem dicta sunt, fratres: nec hoc tacendum est, qualiter jejuniorum ordo tenendus sit. Nec aliud huic firmitati testimonium convenit, dulcissimi fratres, nisi illud, quod dicit: Petrus autem et Joannes ascendebant in templum circa [Col. 0438D] horam orationis nonam (Act. III). Debet ergo iste ordo teneri, fratres, ut nullo die, nisi hora nona, reficiantur fratres in monasterio, excepta Dominica die et quinquagesima Pentecostes. Die autem Dominica nihil aliud agant, nisi Deo vacent, ne pro aliqua occasione se velint, aut alios excusare. Tamen contestor, fratres, quod nulla operatio in die illa sancta comperiatur, nisi tantum hymnis, et psalmis, et canticis spiritualibus dies illa transigatur.



CAP. X. Idem ipse, qualiter fratres debent operari.

Itemque praecipimus. Debent ergo fratres istum ordinem tenere. A prima hora usque ad horam tertiam Deo vacent fratres; a tertia vero usque ad nonam, quidquid injunctum fuerit a Patre, sine aliqua [Col. 0439A] murmuratione faciant; meminisse debent hi, quibus injungitur, dictum Apostoli: Omnia quae facitis, sine murmuratione facite (Phil. II). Timere debent illud dictum terribile: Nolite murmurare, sicut quidam eorum murmuraverunt, et ab exterminatore perierunt (I Cor. X). Debet etiam, qui praeest Pater, opus quod faciendum est uni injungere, ut caeteri ejus praecepto, cui injunctum fuerit, fratres obediant sine querela.



CAP. XI. Qualiter infirmitas vel possibilitas corporum ab eo qui praeest Patre cognoscenda sit.

Si quis ex fratribus pro jejunio, vel operibus manuum suarum, quae Apostolus praecepit: Operantes manibus nostris, ne quem vestrum gravaremus (I Cor. IV); si is qui talis est, fuerit infirmitate obsessus, [Col. 0439B] providendum est ab eo qui praeest, qualiter ipsa infirmitas sustentetur. Quod si infirmus est animo hujusmodi frater, oportet eum frequentius operari, considerando Apostolum, qualiter corpus suum servituti redigit (I Cor. IX). Hoc autem observandum est, ut in nullo voluntatem suam faciat ille.



CAP. XII. Qualiter officiis mutuis se fratres praeveniant.

Si congregatio multa est, debet is qui praeest Pater disponere hebdomadarios, et ordinem officii quo sibi invicem succedant ad ministrandum; et decernere debet ille, quomodo debeat esse, qui cellarium fratrum contineat. Debet talis tantummodo eligi, qui possit in omnibus gulae suae suggestionibus dominari, et evangelico ordine fratribus suis victum [Col. 0439C] gubernare: qui timeat Judae sententiam, qui ab initio fur fuit. Studere debet qui huic officio deputatur, ut audiat: Quia qui bene ministraverit, bonum gradum acquirit (Joan. XII); et animae suae lucrum facit (I Tim. III). Nosse debent etiam fratres, quia quidquid in monasterio tractatur, sive in vasis, sive in ferramentis, vel caetera omnia, esse sanctificata. Si quis de fratribus aliquid negligenter tractaverit, partem se habere noverit cum illo rege, qui in vasis domus Dei sanctificatis, cum suis bibebat concubinis, et qualem meruit vindictam (Dan. V). Custodienda sunt ista praecepta, et per singulos dies in aures fratrum recitanda sunt, ut non condemnentur in peccatis suis.



CAP. XIII. Qualiter inter se monasteria pacem firmam [Col. 0439D] obtineant, alius Macarius dixit.

Quoniam veritas protestatur, quae dicit: In ore duorum vel trium testium stabit omne verbum (Matth. XVIII); firmanda ergo est Regula pietatis, nec tacendum est, qualiter inter se monasteria pacem firmam obtineant. Non licebit de alio monasterio, sine voluntate ejus qui praeest Patris, fratres recipere; sed nec videre oportet, dicente Apostolo: Quia qui primam fidem irritam fecit, est infideli deterior (I Tim. V). Quod si precatus fuerit ab eo qui praeest Patre, ut in alio monasterio ingrediatur, commendetur ab eo ei qui praeest ubi esse desiderat, et sic suscipiatur. Nam sine voluntate qui praeesse debet in monasterio Patris, nullatenus alibi recipiatur frater. [Col. 0440A] Quod si praesumpserit talia facere, noverit se in synodo episcoporum, aut in conventu fratrum suorum in audientiam venire: et tunc recedet tanquam junior suus, donec ab eo cui injuriam fecit, veniam petat, ut non per ipsius vitium alii despiciantur Patres. Ille vero monachus quantos fratres in alio monasterio invenerit, tantos se noverit habere priores. Nec attendendum est, qui fuit antea; sed probandum est, qualis esse coeperit. Susceptus vero si habere videtur aliquid, sive in rebus, sive in codicibus, ultra ei possidere non licebit, ut possit esse perfectus, quod alibi non potuit. Residentibus vero fratribus, si fuerit aliqua de Scripturis collatio, et fuerit ex his talis scitus, non ei licebit aliquid dicere, nisi praeceptum ei fuerit a Patre.


[Col. 0440B]
CAP. XIV. Idemque, qualiter clerici hospites suscipiendi sint in monasterio.

Cum omni reverentia ut ministri altaris, non licebit nisi ipsis orationem complere, sive ostiarius, sive minister est templi Dei. Quod si aliquo casu lapsus est, et in eo, quod dicitur, probatus crimine, non liceat ei ante eum qui praeest Patrem, vel secundum complere. Nulli permittatur clerico in monasterio habitare, nisi ei tantummodo quem lapsus peccati ad humilitatem deduxit, et est vulneratus, ut in monasterio humilitatis medicina sanetur. Haec vobis tenenda sufficiant, fratres, custodienda conveniant, et eritis irreprehensibiles in populo Dei.



CAP. XV. Qualiter culpae singulorum emendentur
[Col. 0440C]

Nec hoc tacendum est, qualiter culpae singulorum emendentur, pro qualitate culpae erit excommunicatio. Ergo iste ordo teneatur. Si quis ex fratribus sermonem otiosum emiserit, ne reus sit concilii, praecipimus eum triduo a fratrum congregatione vel colloquio esse alienum, ut nullus cum eo jungatur. Si vero aliquis deprehensus fuerit in risu, vel in scurrilitate sermonis, sicut ait Apostolus, quae ad rem non pertinent (Ephes. V), jubemus hujusmodi duarum hebdomadarum spatio in nomine Domini omni flagello humilitatis coerceri, dicente Apostolo: Si quis frater nominatur iracundus aut superbus, aut maledictus, hunc notate (I Cor. V), et non odite ut inimicum, sed corripite ut fratrem (II Thes. III). Et in alio loco: Si quis frater fuerit praeventus in aliquo [Col. 0440D] delicto, vos qui spirituales estis, instruite hujusmodi (Gal. VI), et corripite fratrem; ita ut per humilitatis frequentiam non reprobus, sed probatus in congregatione perseveret.



CAP. XVI. Ut sine personarum acceptione aequaliter judicetur.

Hoc ante omnia praecipimus vobis, qui huic officio praeestis, ut personae a vobis non accipiantur, sed aequali affectu omnes diligantur, et per correptionem omnes sanentur, quia aequalitas placet apud Deum, dicente Propheta: Si vere utique justitiam loquimini, juste judicate, filii hominum (Psal. LVII). Nec latere vos volumus, quia qui non corripit errantem, noverit se pro eo rationem redditurum. Estote [Col. 0441A] fideles et boni doctores ad omnes; corripite inquietos; suscipite infirmos; patientes estote ad omnes; et quantos fueritis lucrati, pro tantis mercedem accipietis, [Col. 0442A] in nomine Patris, et Filii, et Spiritus sancti.

Explicit Regula Patrum abbatum XXXVIII.



SEQUITUR ALIA PATRUM REGULA AD MONACHOS.




[Col. 0441A]
OBSERVATIO CRITICA IN REGULAM SEQUENTEM.

An haec secunda Patrum Regula compilata fuerit a suprarelatis abbatibus, merito dubitatur, cum nomen nullius auctoris praescribatur: quamvis praefatio fateatur plures sanctos Patres in unum convenisse, ad ordinandam Regulam profectui fratrum aeque ac praepositorum adaptatam; quatenus in monasterii regimine tam superior quam inferior sine haesitatione ad operandum procedere valeat. Adeoque apparet, quod sit supplementum alterius Regulae a quatuor praefatis abbatibus praescriptae; quia haec praesens Regula pro coenobitis composita est, ut pote praescribens tempora et modum recitandi Officii divini, laboris manuum. Deinde disserit de infantium submissione, de fraterna correctione, de vitando omni murmurandi genere, etc. Quae omnia praecepta, septem numero et quidem sat compendiosa, monachis in commune viventibus omnino necessaria sunt.




[Col. 0441B]
INCIPIUNT CAPITULA REGULAE A SANCTIS PATRIBUS PROLATAE. (C)
[Col. 0441B]

    1. De unanimitate charitatis, et de diligendo ac obtemperando abbati.
    2. Ut non se fabellis vanis destruant, et ut in conventu nisi interrogatus quis loquatur.
    3. Ut advenienti peregrino nihil plus exhibeat quis, quam occursum humilem et pacem.
    4. Ut praesente seniore psallendi loquendive non habeat [Col. 0442B] facultatem.
    5. De cursu orationis, et horis operandi, ac de correctione delinquentium.
    6. De his, qui ad opus Dei tarde occurrunt.
    7. Ut frater qui pro qualibet culpa arguitur patientiam habeat, et ut ad mensam nemo loquatur.
    Expliciunt Capitula.






[Col. 0441C]
INCIPIUNT PATRUM REGULAE.
[Col. 0441C]


PRAEFATIO.

Cum resideremus in unum in nomine Domini nostri Jesu Christi, secundum traditionem Patrum sanctorum virorum, visum est nobis conscribere vel Regulam ordinare, quae in monasterio teneatur ad profectum fratrum; ut neque nos laboremus; neque sanctus praepositus, qui constitutus est in loco, dubitationem aliquam pati possit: ut omnes unanimes, sicut scriptum est, et unum sentientes: invicem honorantes (Phil. II), ea quae statuta sunt a Domino jugi observatione custodiant.

I. Ante omnia habentes charitatem, humilitatem, patientiam, mansuetudinem, vel caetera quae docet sanctus Apostolus (Col. III); ita ut nemo quidquam [Col. 0441D] suum vindicet, sed sicut scriptum est in Actibus apostolorum, habeant omnia communia (Act. IV). Ille vero qui praepositus est, Dei judicium, et ordinationem sacerdotis in omnibus timere, diligere et obaudire debet secundum veritatem: quia si quis illum putat se spernere, Deum spernit: sicut scriptum est: Qui vos audit, me audit; et qui vos spernit, me spernit: Et qui me spernit, spernit eum qui me misit (Luc. X). Ita ut sine ipsius voluntate nullus frater quidquam agat, neque accipiat ab aliquo aliquid, neque det, nec usquam prorsus recedat sine verbo.

II. Observantes etiam hoc, ut non se invicem fabulis vanis destruant, sed unusquisque opus suum meditetur et custodiat, et cogitationes habeat apud [Col. 0442C] Deum. In conventu omnium nullus junior quidquam nisi interrogatus loquatur. Caeterum si quis vult consolationem accipere, vel verbum audire, secretum et opportunum tempus requirat

III. Advenienti peregrino nihil plus exhibeat quam pacem, reliquum non sit illi cura, unde venerit, pro quo venerit, vel quando ambulaturus sit, nec se jungat ad fabulas cum illo

IV. Illud quoque observandum est, ut praesente seniore quocunque, vel praecedente in ordine psallendi, sequens non habeat facultatem loquendi, vel aliquid praesumendi, nisi tantum is qui in ordine, ut dictum est, praecedere videtur. Hoc usque ad imum ante omnia in oratione, seu in opere, sive in [Col. 0442D] responso dando erit servandum. Si vero simplicior fuerit, vel impeditior sermone, et dederit locum, ita demum sequens loquatur. Omnia tamen in charitate fiant, non per contentionem, vel aliquam praesumptionem.

V. Cursus vero orationum vel psalmorum, sicut dudum statutum est, ultra tempus istud meditandi operandique servabitur. Ita meditationem habeant fratres, ut usque ad horam secundam legant; si tamen nulla causa exstiterit, qua necesse sit etiam praetermissa meditatione aliquid fieri in commune. Post horam vero secundam unusquisque ad opus suum paratus sit: et usque ad horam nonam quidquid injunctum fuerit, sine murmuratione vel haesitatione (Phil. II) perficiat, sicut docet sanctus Apostolus. [Col. 0443A] Si quis autem murmuraverit, vel contentiosus exstiterit, aut opponens in aliquo contrariam voluntatem praeceptis, digne correctus tam diu abstineat, quandiu vel culpae qualitas poposcerit, vel se poenitendo humiliaverit atque emendaverit. Correctus autem non audeat usquam recedere. Si quis vero de fratribus, vel qui in cellis consistunt, ejus errori consenserit, culpabilis erit atque excommunicatione dignissimus.

VI. Ad horam vero orationis dato signo, si quis non statim praetermisso omni opere quod agit (quia nihil orationi praeponendum est) paratus fuerit, foras excludatur confundendus. Operam vero dabunt singuli fratres, ut tempore quo missae fiunt, sive die sive nocte, quando diutius ad orationem standum est, non deficiant, vel superfluo foras recedant; quia [Col. 0443B] scriptum est in Evangelio: Oportet autem semper orare, et non deficere (Luc. XVIII). Et alio loco: Non impediaris orare semper. Si quis autem non necessitate, sed magis vitio procedendum putaverit, cisat se, cum deprehensus fuerit, culpabilem judicandum; quia per suam negligentiam et alios in [Col. 0444A] vitium mittit. In vigiliis observandum est, quando omnes conveniunt, quicunque gravatur somno, et exit foras, non se fabulis occupet, sed statim redeat ad opus, ad quod convenitur. In congregatione autem ipsa ubi legitur, aurem semper ad Scripturas habeant, et silentium observent omnes.

VII. Hoc etiam addendum fuit, ut frater, qui pro qualibet culpa arguitur vel increpatur, patientiam habeat, et non respondeat arguenti; sed humiliet se in omnibus, secundum praeceptum Domini dicentis: Quia Deus humilibus dat gratiam, superbis autem resistit (I Petr. V). Et, qui se humiliat, exaltabitur (Luc. XIV). Qui vero saepius correptus non se emendaverit, novissimus in ordine stare jubeatur; sicut Dominus dixit: Sit tibi sicut ethnicus et publicanus [Col. 0444B] (Matth. XVIII). Ad mensam autem specialiter nullus loquatur, nisi qui praeest, vel qui interrogatus fuerit.

Explicit Regula.




SEQUITUR TERTIA PATRUM REGULA AD MONACHOS.




[Col. 0445B]
OBSERVATIO CRITICA IN REGULAM SEQUENTEM.

Haec est tertia Patrum in unum convenientium Regula, et quidem maxime coenobitis praescripta: constat XIV praeceptis tam ad monachos quam abbates et praepositos directis, quorum nonnulla sapiunt recentiorem disciplinam monasticam. Nam in primaeva vitae monasticae institutione monachi ad clericatum communiter non evehebantur; prout hic supponitur: neque primis illis saeculis, praesertim tempore sancti Antonii, Serapionis, Pachomii, Paphnutii, etc., reperitur Regula monastica Latine scripta; quemadmodum et haec conscripta fuisse videtur ob varios terminos ab Occidentalibus sive Latinis monachis communiter usitatos, qui raro inveniuntur in Regulis ex lingua Aegyptiaca vel Graeca translatis. Denique novitatem sapit praescriptus niger cuculli color, cum ante saeculum septimum, imo tardius, vix reperiri possit aliquis determinatus color monachis designatus fuisse; recens enim est distinctio exorta inter monachos nigros et albos.




[Col. 0443C]
INCIPIUNT CAPITULA REGULAE A SANCTIS PATRIBUS PROLATAE.
[Col. 0443C]

    1. De conversis.
    2. Ut abbas nihil sibi proprium vindicet.
    3. De vestimentis monachorum.
    4. Ut nulla mulier ad monasterium vel agrum monachorum accedat.
    5. De lectione et operatione monachorum.
    6. De his, qui ad opus Dei tarde occurrunt.
    7. De silentio ad mensam.
    8. Ut ad necessaria quaerenda bini vel terni mittantur. [Col. 0444C]
    9. Ut nusquam sine praecepto senioris egrediantur.
    10. De his, qui de monasterio exire voluerint.
    11. Ut abbas cum fratribus reficiat omni tempore.
    12. Ut nullus monachus in infirmitate positus parentum studio commendetur.
    13. De his qui furtum faciunt.
    14. Ut nullus alterius monachum sine permissu abbatis suscipiat.
    Expliciunt Capitula.






[Col. 0443D]
INCIPIT REGULA. (C)
[Col. 0443D]

I. Cum in nomine Domini, una cum fratribus nostris convenissemus, inprimis placuit ut Regula et instituta Patrum per ordinem legerentur: quibus lectis placuit, si de saeculo quis in monasterio converti voluerit, Regula ei introeunti legatur, et omnes actus monasterii illi patefiant. Quod si omnia apte susceperit, sic digne a fratribus in cellula suscipiatur, tum si aliquam in cellulam voluerit inferre substantiam, in mensa ponatur coram omnibus fratribus, [Col. 0444D] velut Regula continet. Quod si susceptus fuerit, non solum de substantia quam intulit, sed etiam nec de seipso ab illa judicabit hora.

II. Abbati vero nulli liceat sibi quidquam proprie vindicare, cum omnia Deo propitio in illius maneant potestate. Si quis vero, quod in Regula junioribus prohibetur, sibi aliquid ex successione parentum, seu quolibet donato retinere praesumpserit, et non omnia in commune posuerit, a fratribus arguatur. [Col. 0445A] Si in vitio perstiterit, in notitiam episcopi deferatur; qui si ab episcopo correptus nec sic emendaverit, deponatur.

III. Vestimenta vero fratribus necessaria ita abbas omnibus ordinare debet, quae monachis deceant; non diversis coloribus tincta, exceptis cucullis quae comparantur, si fuerint nigrae, uti eas debere censemus.

IV. Familiaritatem omnium mulierum, tam parentum quam extranearum, pro custodienda vita vel cavendis laqueis diaboli, ab omnibus monasteriis vel culturis monachorum; seu frequentationem monachorum a monasteriis puellarum, sicut Regula docet, prohibere censemus. Neque ulla mulier in interius atrium monasterii ingredi audeat. Quod si [Col. 0445B] cum consilio vel voluntate abbatis monasterium vel cellulas monachorum quaedam fuerit ingressa, merito ipse abbas et nomen abbatis deponat, et inferiorem se omnibus presbyteris recognoscat, quia talis sancto gregi praeponi debet, qui eos immaculatos Deo offerre procuret; non per quaslibet familiaritates diabolo sociare festinet.

V. Matutino dicto fratres lectioni vacent usque ad horam secundam: si tamen nulla causa exstiterit qua necesse sit etiam praetermissa lectione aliquid fieri in commune. Post horam secundam unusquisque ad opus suum paratus sit usque ad horam nonam: quod injunctum fuerit, sine murmuratione perficiat.

VI. Ad horam vero orationis dato signo, qui non [Col. 0445C] statim praetermisso omni opere quod agit (quia nihil orationi praeponendum est) paratus fuerit, ab abbate vel praeposito corripiatur: et nisi prostratus veniam petierit, excommunicetur.

VII. Ad mensam autem specialiter nullus loquatur, nisi qui praeest, vel qui interrogatus fuerit.

VIII. Ad necessaria quaerenda in cellula, bini egrediantur vel terni fratres: et ita illi, quibus creditur, non qui verbositatem aut gulam sectantur.

IX. Si quis vero extra conscientiam abbatis vel praepositi, qualemcunque locum egressus, gulae vel [Col. 0446A] ebrietati se sociaverit; aut si in proximo transmissus, pro sua levitate vel gula, non statim expedita necessitate ad cellam redierit, cum in id facinus fuerit detectus, ut canones docent, aut triginta diebus a communione separetur, aut virgis caesus emendetur.

X. Quod si casu quis frater de cellula ex qualibet scandali causa exire voluerit, nihil penitus nisi nugalissimo induatur vestimento, et extra communionem infidelis discedat.

XI. Illud quoque statuimus ut abbates omni tempore cum fratribus reficiant: quia eo tempore quo fratres aut pro negligentia arguere, aut spiritali debent sermone imbuere, absque certa necessitate se removere non debent.
[Col. 0446B]

XII. Id etiam pro custodienda fama specialiter statuimus, ut nullus monachus in infirmitate positus relicto monasterio parentum suorum studio commendetur: quia magis eum saecularium spectaculorum visu aut auditu pollui censemus, quam ab aegritudine posse purgari.

XIII. Si quis vero monachus furtum fecerit, quod potius sacrilegium dici potest, id censuimus ordinandum, ut junior virgis caesus tanti criminis reus nunquam officium clericatus excipiat; si vero jam clericus in id facinus fuerit deprehensus, nominis ipsius dignitate privetur: cui sufficere potest pro actus sui levitate, impleta poenitentiae satisfactione communio.

XIV. Monachum nisi abbatis sui aut permissu aut [Col. 0446C] voluntate ad aliud monasterium commigrantem, nullus abbas aut suscipere, aut retinere praesumat. Quod si ad districtiorem Regulam non pro actus sui levitate tendentem abbas suus ipsum ad alterum monasterium transire permiserit, ut inde postea sub aliqua occasione egredi praesumat, nulla ratione permittimus. Sane si quis post hanc diligentissimam sanctionem, non observare quae sunt superius comprehensa, praesumpserit, reum se divinitatis pariter et fraternitatis judicio futurum esse cognoscat.

Explicit Regula a SS. Patribus prolata.



S. MACARII ALEXANDRINI ABBATIS NITRIENSIS. REGULA AD MONACHOS.




[Col. 0445D]
DE S. MACARIO EJUSQUE REGULA VETERUM TESTIMONIA.


Martyrologium Rom. postridie Kal. Jan.

In Thebade commemoratio S. Macarii Alexandrini abbatis.


S. Hieronymus, epistola 23.

Quid ante non plures annos Nitriae gestum sit, referemus. Quidam ex fratribus, parcior magis quam avarior, centum solidos, quos lina texendo acquisiverat, moriens dereliquit. Initum est inter monachos concilium (nam in eodem loco circiter quinque millia divisis cellulis habitabant) quid facto opus esset: alii pauperibus distribuendos; Macarius vero, et Pambo, et Isidorus, et caeteri, quos Patres vocant, sancto in eis loquente Spiritu, decreverunt infodiendos esse cum eodem, dicentes: Pecunia tua tecum sit in perditionem.


Socrates, Hist. eccl. lib. IV, cap. 18.

Macarius Alexandrinus cum caetera quidem omnia Aegyptio Macario esset similis, in hoc tamen dispar [Col. 0447] fuit quod iis qui eum conveniebant hilarem et jucundum se praebuit, et urbanitate quadam faceta adolescentulos ad monasticam vivendi disciplinam allexit.


Sozomenus, Hist. eccl., lib. III, cap. 13.

Altero vero Macarius diu post presbyter factus, omnia fere vitae ac disciplinae severioris exercitia expertus est, quorum nonnulla ipse excogitavit, quaedam ab aliis accepta omni perfectiori modo excoluit.


Vita S. Posthumii, cap. 7, lib. I de Vitis Patrum.

Nota facta est sancto Macario, scilicet beati Antonii discipulo, conversatio Posthumii. Nam idem Macarius ab illustri viro Antonio monachorum fere quinque millia susceperat gubernanda.


Jonas abbas in Vita S. Joannis Reomaensis, lib. I, cap. 7.

Regressus ergo ad praefatum locum studuit denuo salubria dogmata sub regulari tenore, quem beatus Macarius Aegyptiorum indidit monachis ministrare.


Vita S. Philiberti abbatis, apud Surium.

Legebat studiose Basilii praeclaras constitutiones, Macarii Regulam, Benedicti decreta, Columbani instituta sanctissima.

Sanctus Benedictus Anianensis, et Smaragdus abbas saepius hanc Macarii Regulam citant, et multa inde capita ille in Concordiam regularum, hic in Expositionem regulae sancti Benedicti transcribunt.




[Col. 0447B]
OBSERVATIO CRITICA IN REGULAM SEQUENTEM.

Plures olim exstiterunt abbates Macarii, atque jam supra in Regula Serapionis duo specialiter nominantur, ad quorum distinctionem hujus Regulae auctor dicitur Macarius Alexandrinus, quia forsan in illa civitate natus vel educatus erat, priusquam in solitudinem secesserat. Hic est ergo Macarius ille sancti Antonii discipulus, cui moriens hic sanctissimus abbas fere quinque millium monachorum regimen in Nitriae monasterio reliquit, si fides auctori Vitae sancti Posthumii adhibenda sit. Hoc unum certum est ex Historia Lausiaca, quod sanctus Macarius Alexandrinus aliquando visitans, sanctum Antonium invisens, ab illo haec verba audierit: Video quod sanctus Spiritus in te resideat, teque deinceps ut omnium gratiarum a Deo mihi concessarum haeredem aspiciam. In eadem quoque Historia Lausiaca narratur quod mortuo sancto Antonio hic noster sanctus Macarius, consulturus sanctum Pachomium, incognitus accesserit Tabennas in Thebade, ubi aliquo tempore moratus tanta virtutum specimina edidit, ut Tabennarum abbas divinitus ipsum agnoscens, ei gratias egerit pro exhibitis monachis suis tam singularibus abstinentiae omnisque perfectionis exemplis. Hinc mirum non est quod antiqui praesentem sancti Macarii Regulam in tanto pretio habuerint, eamque Occidentales monachi in celebrioribus suis monasteriis excoluerint. Sic sanctus Joannes, monasterii Reomensis primus abbas et fundator, sub sexti saeculi exordio, ex celeberrimo coenobio Lirinensi in suam novam abbatiam introduxit hanc sancti Macarii Alexandrini Regulam, prout in ejus Vita apud Mabillonium, tom. I, pag. 635, de sanctis Benedictinis, de hoc sancto Joanne legimus: Studuit denuo ipse salubria dogmata sub regulari tenore, quem beatus Macarius Aegyptiorum indidit monachis, ministrare. Nec sane desunt magni nominis auctores apud saepe laudatum Calmetum in suis Observationibus criticis, qui existimant Lirinenses monachos hanc Regulam cum aliis sanctorum Patrum institutis ab exordio coenobii observasse, nam nulla alia specialis Regula ibidem observata reperitur; donec sanctus Aigulphus Lirini abbas Regulam sancti Benedicti introduxit circa annum 661. Ut ut haec sint, hoc unum certum est quod sanctissimus monachorum Occidentalium patriarcha Benedictus ex hac sancti Macarii Regula in suam plurima inseruerit, prout cuilibet utramque Regulam attentius legenti apparebit. Interea praeter hanc suam Regulam triginta sat brevibus, sed nervosis capitibus constantem scripsit etiam ad monachos instruendos epistolam hic insertam, in qua, stylo figurato et ad Proverbia Salomonis accedente, reperiuntur pauca, sed egregia praecepta contra gulam, impuritatem, avaritiam et vanitatem. Existimant nonnulli quaedam tam in Regula quam in epistola ex sancto Hieronymo mutuata esse.




[Col. 0447C]
INCIPIT REGULA S. MACARII, Qui habuit sub ordinatione sua quinque millia monachorum. (C)*
[Col. 0447D]

I. Milites ergo Christi sic taliter suos debent componere gressus, charitatem in se perfectissimam continentes, Deum ex tota anima diligere, et ex toto corde, et ex tota virtute sua (Marc. XII).

II. Invicem inter se perfectissimam sectantes obedientiam, pacifici, mites, moderati, non superbi, non injuriosi, non susurrones, non irrisores, non verbosi, non praesumptuosi, non sibi placentes, sed Deo cui militant Christo: non blasphemiam sectantes, nec dicentes quidquam praeter quod bonum est: ad obsequium non pigri, ad orationem parati, in humilitate perfecti, in obedientia praecincti, in vigiliis instantes, in jejunio hilares.

III. Nullus se alio justiorem arbitretur; sed unusquisque [Col. 0448A] omnibus se inferiorem contemnat: Quia qui se exaltat, humiliabitur; et qui se humiliat, exaltabitur (Luc. XIV).

IV. Praeceptum senioris ut salutem suscipias; non murmurando ullam operam facias: non responsionem contra praeceptum usurpes.

V. Non te extollas, aut magnifices aliquam utilem operam fecisse: non in acquirendo aliquid lucri congaudeas, aut in damno contristeris.

VI. Non te familiaritas ulla saecularis trahat, sed tota delectatio tua in cellula demoretur. Cellam ut paradisum habeas; fratres tuos spirituales ut aeternos confidas habere parentes.

VII. Praepositum monasterii timeas ut dominum, [Col. 0449A] diligas ut parentem. Similiter quoque omnes oportet diligere fratres, cum quibus etiam te confidis videre gloriam Christi.

VIII. Non oderis laboriosam operam (Eccl. VII); otium quoque ne sectatus fueris. In vigiliis confectus, in opere justo affectus, ambulans quasi dormitans, lassus ad stratum tuum venias, et cum Christo requiescere te credas.

IX. Cursumque monasterii super omnia diligas. Qui vero saepius orare voluerit, uberiorem inveniet misericordiam Christi.

X. Matutinoque dicto ita meditationem habeant fratres usque ad horam secundam: si tamen nulla causa exstiterit, qua necesse sit etiam praetermissa meditatione aliquid fieri in commune.
[Col. 0449B]

XI. Post horam vero secundam unusquisque ad opus suum paratus sit usque ad horam nonam, ut quidquid injunctum fuerit, sine murmuratione perficiat, sicut dicit sanctus apostolus (Phil. II).

XII. Si quis autem murmuraverit, vel contentiosus exstiterit, aut referens in aliquo contrariam voluntatem praeceptis, digne correptus secundum arbitrium senioris vel modum culpae, tandiu abstineat, quandiu vel culpae qualitas poposcerit, vel se poenitendo humiliaverit, vel emendaverit; ita ut correptus non audeat usquam recidere.

XIII. Si quis frater, vel qui in oratorio sunt, vel qui per cellulas consistunt, quicunque ejus errori consenserit, culpabilis erit.

XIV. Ad horam vero orationis dato signo, qui [Col. 0449C] non statim praetermisso omni opere quod agit paratus fuerit, foras excludatur, ut erubescat; quia nihil orationi praeponendum est.

XV. Operam Deo dabunt singuli fratres tempore quo missae in vigiliis observandis fiunt, quando omnes conveniunt, ne deficiant. Quicunque gravatur somno, exeat foras, non se fabulis occupet: sed statim redeat ad opus, quo convenitur. In congregatione autem ipsa ubi legitur, aures semper ad scripturas habeant, et silentium observent.

XVI. Hoc etiam attendendum fuit, ut frater qui pro qualibet culpa arguitur vel increpatur, patientiam habeat et non respondeat arguenti se; sed humiliet se in omnibus, secundum praeceptum Domini [Col. 0449D] dicentis: Quia Deus humilibus dat gratiam, superbis autem resistit (Jac. IV). Et, qui se humiliat, exaltabitur (Matth. XXIII).

XVII. Qui vero saepius corripitur et non se emendaverit, novissimus in ordine stare jubeatur. Qui, si nec sic quidem se emendaverit, extraneus habeatur, sicut Dominus dixit: Sit tibi sicut ethnicus et publicanus (Matth. XVIII).

XVIII. Ad mensam autem specialiter nullus loquatur, nisi qui praeest vel qui interrogatus fuerit.

XIX. Nullus se in sua peritia neque in voce exaltet, sed per humilitatem et obedientiam laetetur in Domino.

XX. Hospitalitatem sectantes per omnia (Rom. XII), [Col. 0450A] et ne avertas oculum, aut inanem dimittas pauperem: ne forte Dominus in hospite aut in paupere ad te veniat, et videat te haesitantem, et contemnaris; sed omnibus hilarem te ostende, et fideliter age.

XXI. Passus injuriam taceas. Injuriam facere, non nosse, factam posse tolerare. Non te inania seducant consilia, sed magis te specialiter in Christo confirma. Non tibi aestimes ullos proximiores parentes quam qui tecum sunt in cellula fratres.

XXII. Si ad necessaria requirenda e monasterio bini egrediantur vel terni fratres, tales fiant, quibus creditur, qui timorem Dei in se habere videntur, non qui verbositatem aut gulam spectantur.
[Col. 0450B]

XXIII. Ergo si quis de saeculo ad monasterium converti voluerit, Regula ei introeunti legatur, et omnes actus monasterii illi patefiant. Qui si omnia apte sustinuerit, sic digne a fratribus suscipiatur in monasterio.

XXIV. Nam si aliquam in cellula voluerit inferre substantiam, in mensa ponatur coram omnibus fratribus, velut Regula continet. Qui si susceptus fuerit, non solum de substantia quam intulit, sed etiam nec de se ipso ab illa judicabit hora. Nam si aliquid prius erogavit pauperibus, aut veniens in cellulam aliquid intulit fratribus, ipsi tamen non est licitum ut aliquid habeat in sua potestate.

XXV. Et si ex qualibet causa scandali post tertium diem inde exire voluerit, nihil penitus accipiat, [Col. 0450C] nisi in veste qua venit. Quod si casu transierit, nullus haeredium ejus adire debeat. Quod si impulsare voluerit, Regula ei legatur, et confundatur turpiter, et discedat confusus, quia et illi a quo repetit fuerat recitata.

XXVI. Ergo ex qualibet causa quis peccaverit frater, ab oratione suspendatur et jejuniis distringatur. Quod si coram omnibus fratribus prostratus veniam postulaverit, dimittatur illi.

XXVII. Nam si in sua voluerit perseverare nequitia et superbia, et dicat: Hic ego durare non possum, sed accipiam casulam meam, et eam, ubi voluerit Dominus, quisquis de fratribus eum hoc dixisse prius audierit, referat praeposito, et praepositus [Col. 0450D] abbati. Abbas coram omnibus fratribus resideat, et eum exhiberi jubeat, et virgis purgetur: et oratio fiat, et sic ad communionem recipiatur. Ut si quis sane non emendatur doctrina, virgis purgetur.

XXVIII. Quod si casu quis frater de monasterio exire voluerit, nihil penitus accipiat, nisi in notatissimo vestimento, et extra communionem infidelis discedat. Nam quieti et pacifici excelsum diripiunt regnum, et filii computantur Altissimi (Matth. V), et pretiosas splendidasque accipient coronas: filii autem tenebrarum in exteriora ibunt tormenta. Super quem requiescam, dicit Dominus, nisi super humilem, et quietum, et trementem sermones meos (Isa. LXVI)?

XXIX. Quarta et sexta feria qui infringunt jejunium, [Col. 0451A] Judae aestimantur participes, qui Christum tradidit.

XXX. Illud etiam attendendum fuit, ut intra monasterium artificium non faciat ullus, nisi ille cujus [Col. 0452A] fides probata fuerit, qui ad utilitatem et necessitatem monasterii faciat quod poterit facere.

Explicit Regula sancti Macarii.




[Col. 0451A]
EPISTOLA BEATI MACARII Data ad monachos. (C)*

Lignorum copia ingentem excitat flammam: multitudo autem escarum emittit concupiscentiam. Pessima concupiscentia escarum et inobedientia generat mortem. Indigens venter in orationibus vigilantiam praestat, et coronam animae acquirit; repletus [Col. 0451B] autem, somnum inducit gravissimum. Oculus gulosi convivia scrutatur, oculus autem sapientum meditatur continentiam. Formidolosus miles horrescit ad tubam, quae bellum significat, et gulosus si abstinentiam praedicantem audierit, non libenter auscultat. Flamma cum marcescit, elucescit iterum si acceperit lignum; et libido sopita rursum crescit in saturitate. Non miserearis corpori, si lassitudine defecerit: equus consentiens indigens corpus nec ascensorem dejicit unquam. Concupiscentia gulae mater est libidinis. Oleum nutrit lampada lucernae, et ignem reaccendit confabulatio mulieris. Facies mulieris sagitta est truculenta; infigit vulnus in animam. Ut venenum fuge confabulationem mulieris, [Col. 0451C] si castus esse volueris: absconsum namque in eis est venenum bestiarum nequissimum. Magis appropinqua igni ardenti quam mulieri novellae. Cum sis juvenis, fuge impetum libidinis et confabulationem mulieris. Qui repleverunt ventrem, et promiserunt castitatem, sibi mentiuntur. Forma pulchritudinis pejus quam procella submergit. Species mulieris si semel mentem contriverit, etiam ipsam mentem contemnere persuadet. Ut enim si paleis remoretur ignis, excitat flammam, sic memoria mulieris permanens succendit concupiscentiam. Ut enim cumulata navis undarum ictu obruitur, sic multa possidens monachus non salvabitur. Nihil possidens monachus athleta insuperabilis: nihil possidens monachus cursor levis, velociter ad bravium [Col. 0451D] vocationis pervenit. Avarus monachus operari negligit: [Col. 0452A] nihil possidens monachus post opus moderatum orationibus et lectionibus vacat. Avarus monachus thesaurizat sibi iram in die ultionis: nihil possidens monachus thesaurizat in coelo, et dabit laudem cum angelis Deo. Gloriatio monachi, patientia [Col. 0452B] in tribulationibus ejus. Gloriatio monachi, longanimitas cum charitate. Gloriatio monachi nullas, res praesentis vitae possidere. Gloriatio monachi, vigiliae et fletus in orationibus. Gloriatio monachi, mansuetudo et cordis silentium. Gloriatio monachi, quando Dominum ex toto corde dilexerit, et proximum suum tanquam seipsum. Gloriatio monachi, abstinentia escarum et a multiloquio linguae. Gloriatio monachi, quando proximum suum sicut seipsum patitur. Gloriatio monachi, quando verba ejus operibus consonant. Gloriatio monachi, quando in loco suo permanet, et huc illucque non vagatur. Gloriatio monachi, longanimitas. Sicut lampas in loco tenebroso, sicut sol radians, sic monachus mente sobria et corde pervigili [Col. 0452C] in tempore salutis suae. Sicut pondus salis deprimit virum infirmum, sic somnus monachum. Sicut spinae et tribuli agro opimo, sic et cogitationes turpes pessimae in corde monachi. Sicut tinea exterminat vestimentum, sic distractiones animam monachi. Noli te dare ad colloquium mulierum, ne fias separatus a regno Dei, et ne velis dicere: Loquar cum muliere, et mundus sum. Monachus sapiens suis manibus operatur, et victum sibi quotidianum acquirit, et lucratus est orationes et jejunia sua; si autem ab alio acceperit victum, quid prodest quod orat et vigilat? Sicut mercenarius malus, nudus evadit; quia scriptum est: melius est dare quam accipere (Act. XX). Qui legis, intellige in Domino semper.
[Col. 0452D]

Explicit epistola beati Macarii.




[Col. 0451D]
SANCTI PACHOMII ABBATIS TABENNENSIS REGULA AD MONACHOS, PRAECEPTA, EPISTOLAE.

(Vide hujusce Patrologiae tomum XXIII, col. 65.)



SANCTI ORSIESII ABBATIS TABENNENSIS DOCTRINA DE INSTITUTIONE MONACHORUM.




[Col. 0451D]
DE S. ORSIESIO EJUSQUE REGULA SIVE DOCTRINA MONASTICA VETERUM TESTIMONIA.


Auctor Vitae S. Pachomii, cap. 53.

Petronius paucis diebus totam fraternitatem gubernans et hic in pace defunctus est, relinquens post se virum justum et acceptum Deo Orsiesium nomine.
[Col. 0453]

Gennadius Massil., Illust. Script. cap. 9.

Orsiesius monachus, amborum, id est Pachomii et Theodori collega, vir in sanctis Scripturis ad perfectum instructus, composuit librum divino conditum sale, totiusque monasticae disciplinae instrumentis constructum: et ut simpliciter dicam, totum pene in eo Vetus et Novum Testamentum compendiosis dissertationibus, juxta monachorum duntaxat necessitatem, invenitur expositum: quem tamen vice testamenti prope diem obitus suis fratribus obtulit.

Sanctus Benedictus Anianae abbas saepius hanc Orsiesii doctrinam laudat in Concordia Regularum.




[Col. 0453A]
OBSERVATIO CRITICA IN REGULAM SEQUENTEM

Habemus hic sancti Orsiesii doctrinam, merito a Gennadio laudatam; quia illa divino condita sale totius monasticae disciplinae instrumenta, tam superioribus quam inferioribus scitu necessaria, comprehendit. Quae proin et Regula monastica dici potest, ut pote compendiosis sed necessariis praeceptis ex sacra Scriptura collectis et monachorum usui apprime adaptatis referta. Erat autem sanctus Orsiesius dilectus sancti Pachomii discipulus, a quo moriente constitutus est Tabennarum abbas, atque totius ordinis praeses generalis, quod officium piissime per quenquennium peregit; sed deficientibus viribus sibi diffidens, tantam monachorum multitudinem posse rite gubernare, in manus sancti Theodori, discipuli etiam sancti Pachomii, munus hoc resignavit: quo tandem mortuo et illud anno 365 reassumere coactus est. Denique sanctus Orsiesius senio et laboribus confectus sanctissimam animam Deo reddidit circa annum 368, atque per modum testamenti monachis suis reliquit hanc doctrinam asceticam, sive Regulam monasticam 56 capitibus constantem, et eximiis consiliis spiritualibus refertam, quam ex Graeco in Latinum sermonem vertit sanctus Hieronymus.




[Col. 0453B]
INCIPIT DOCTRINA ATQUE TRACTATUS PATRIS NOSTRI ORSIESII.
[Col. 0453A]

I. Audi, Israel, mandata vitae; auribus percipe, et intellige prudentiam. Quid est, Israel, quod in terra inimicorum es? Inveterasti in terra aliena; commaculatus es cum mortuis; comparatus es cum his qui in inferno sunt, et dereliquisti fontem sapientiae. Per viam Dei si ambulasses, forsitan habitaveris in pace. Disce ergo, ait, ubi est prudentia tua, ubi est fortitudo gloriae atque virtutis, ubi est intelligentia, ubi lex oculorum, et pax. Qui invenit locum ejus, et quis ingressus est ad thesauros illius (Bar. III)? Haec loquebatur Baruch propter eos qui in terram Babylonis et inimicorum suorum ducti sunt in captivitatem, quia noluerunt prophetarum suscipere mandata, et obliti sunt legis Dei, quae data est per Moysen. Idcirco induxit Deus super eos poenas atque [Col. 0453B] supplicia, et captivitatis subdidit jugo: erudiens ergo eos ut suos, et quasi pater filios emendans, nolensque perire correctos, sed salvare cupiens per poenitentiam.

II. Unde et nos apostolicorum debemus meminisse verborum, qui ait: Si naturatibus ramis non pepercit, nec nobis parcet (Rom. XI), et Dei praecepta complere negligimus? Haec omnia in figuris contingebant illis: scripta sunt autem ad correptionem nostram, in quos fines saeculorum devenerunt (I Cor. X). Et illi quidem de urbe Judae translati sunt in urbem Chaldaeorum, in terris mutantes loca: nos autem si Deus viderit negligentes, in futuro saeculo amittemus civitatem nostram; et laetitiam deserentes, trademus poenarum captivitati, perdemusque gaudium [Col. 0453C] sempiternum, quod patres nostri et fratres labore instabili repererunt.

III. Igitur non nos vincat oblivio, nec patientiam Dei existimemus ignorantiam, qui idcirco sustenta et differt, ut ad meliora conversi cruciatibus non [Col. 0454A] tradamur. Quando peccamus, non putemus Deum consentire nostris peccatis, quia non statim vindicat; sed illud cogitemus, quod cito exeuntes de saeculo separabimur in futuro a Patribus et fratribus nostris, qui locum victoriae possident. Quem et nos habebimus, si illorum voluerimus calcare vestigia, et illud attendere, quod apostolus Paulus hic quoque sanctos a peccatoribus separat, et tradit delinquentes in interitum carnis, ut spiritus salvus fiat (I Cor. V). Beatus homo qui timet Dominum, et quem corripit ut emendetur, et legem suam docet eum, ut ambulet in mandatis ejus omnibus diebus vitae suae; qui non murmurat pro peccato suo.

IV. Itaque et nos scrutemur vias nostras, et gressus proprios dijudicemus; revertamurque ad Dominum, [Col. 0454B] et levemus cum manibus nostris corda nostra in excelsum et in coelum: ut in die judicii adjutor noster sit, et non confundamur cum loquimur inimicis nostris in porta, sed magis digni simus illud audire: Aperite portas, ut ingrediatur populus qui custodit justitiam et veritatem (Judit. XV). Cui veritas cordi est, et qui possidet pacem, dicere potest: Quia in te speravimus, Domine, in aeternum. Recordemur Domini, et Hierusalem ascendat super cor nostrum. Ne obliviscamur illius hominis, de quo scriptum est: Benedictus homo qui confidit in Domino, cujus est spes in eo. Erit quasi lignum fructiferum juxta aquas, et ad humorem mittit radices suas: non timebit, cum aestus advenerit, habebitque frondentes ramos, et in tempore siccitatis virebit, poma sollicita [Col. 0454C] germinans. Grave cor in omnibus, et homo est, et quis cognoscit eum? Ergo Dominus scrutans corda et renes, ut reddam unicuique secundum vias suas (Jer. XVII).

V. Meminerimus nostri, nec contemnamus delicta quae fecimus; et singula mandata Patris nostri [Col. 0455A] et eorum qui nos docuerunt, corde sollicito pertractemus: non solum credentes in Christo, sed et pro ipso patientes, et scientes illud de quo dicitur: Spiritus vultus nostri Christus Dominus (Thren. IV). Et alibi: Lucerna pedibus meis lex tua, et lumen semitis meis. Et iterum: Eloquium Domini vivificavit me, et, Lex Domini immaculata, convertens animas. Mandatum Domini lucidum, illuminans oculos (Psalm. CXVIII). Et Apostolus, Lex, inquit, sancta, et mandatum sanctum, et justum, et bonum (Rom. VII). Quae omnia intelligentes, digni erimus audire: Cum ceciderit justus non allidetur, quia Dominus sustentat manum illius (Psalm. XXXVI). Et iterum: Septies cadet justus, et resurget (I Petr. III).

VI. Nunc ergo, fratres, Deo agente patienter, et [Col. 0455B] nos ad poenitentiam provocante, de gravi somno evigilemus, quia adversarius noster quasi leo rugiens circuit quaerens quem devoret (I Petr. V), cui acriter resistendum est, et sciendum eadem etiam certamina nostris evenisse majoribus. Non deficiamus laborantes jacientesque virtutum semina, ut in futuro gaudia metere possimus, audiamusque Paulum docentem: Tu autem qui servasti doctrinam, eruditionem, studium, patientiam, persecutionem, et sanctorum exempla sectantes permaneamus in eo quod coepimus, habentes principem et perfectorem Jesum. Intelligamus comam capitis nostri in via, ut sit unguentum in barba nostra, ut ad oram perveniat vestimenti, ut possimus implere universa, quae scripta sunt (Psalm. CXXXII).
[Col. 0455C]

VII. Quapropter, o duces et praepositi monasteriorum ac domorum, quibus crediti sunt homines, et apud quos inveniuntur T, sive E, sive A, ut in commune dicam, quibus crediti sunt homines, singuli cum turmis suis exspectent Salvatoris adventum, ut conspectui illius ornatum armis exercitum praeparent. Ne refrigeretis eos in carnalibus, et spiritalia non tribuatis alimenta. Aut rursum doceatis spiritalia, et in carnalibus affligatis, in escis videlicet atque vestitu. Sed et spiritales et carnales cibos pariter tribuite, et nullam detis eis occasionem negligentiae. Aut quae est ista justitia, ut fratres labore affligamus, et ipsi otio vacemus? aut eis jugum imponamus, quod ipsi ferre non possumus. Legimus in Evangelio: Qua mensura mensi fueritis remetietur [Col. 0455D] vobis (Matth. VII). Unde et laborem et refrigeria cum ipsis habeamus communia, nec discipulos servos putemus, et illorum tribulatio sit nostra laetitia; ne evangelicus nos cum Pharisaeis corripiat: Vae vobis legisperitis, qui ligatis onera importabilia, et imponitis ea super humeros hominum, et ipsi ne digito quidem audetis attingere (Matth. XXIII).

VIII. Sunt aliqui attendentes semetipsos, ut viventes juxta mandatum Dei sibi loquuntur, et dicunt: Quid mihi est cum aliis? Ego vero ut serviam Deo, et mandata ejus impleam, non ad me pertinet quid alii faciant. Hoc Ezechiel corripit dicens: O pastores Israel, nunquid semetipsos pascunt pastores? nonne oves pascunt? Ecce lac comedistis, et lanis operimini, [Col. 0456A] quod pingue est non immolastis, et quod infirmum est non confortastis; quod fractum est non ligastis; quod errabat non reduxistis; quod perierat non quaesistis; quod forte erat fecistis labore deficere, et dispersistis oves meas, eo quod non haberent pastores (Ezech. XXXIV). Propterea ipse Dominus veniet cum senioribus et principibus suis, et complebitur illud in nobis: Exactores vestri depraedantur vos, et qui repetunt, errare vos faciunt (Isai. III). Quin magis audire debemus: Beata terra, cujus rex filius: ingenui et principes tui in tempore comedunt in fortitudine, et non confundentur (Eccl. X).

IX. Ideo, o homo, usque ad unam animam, quae tibi credita est, monere non cesses et docere quae sancta sunt, et teipsum bonorum operum praebere exemplum, [Col. 0456B] et cavere quam maxime, ne alterum ames et alterum oderis, sed et cunctis exhibeas aequalitatem: ne forte quem tu diligis Deus oderit, et quem tu oderis Deus diligat. Nulli erranti pro amicitia consentias, et alterum premas, et alterum subleves, et pereat labor tuus. Sedentes in locis humilioribus, in quibus Pater noster praecipit penitus non sedendum, caveant praepositi domorum, ne forsitan quilibet unus ex fratribus praeposito injuriam fecerit, et iratus ille discernat ac dicat: Quid causae habeo ad hominem contemptorem? Faciat quod vult, ad me non pertinet; nec eum moneo, nec errantem corrigo, sive salvetur, sive pereat, ad me non pertinet. O homo, quid haec loqueris? Intellige quo furore supereris et odium occupavit cor tuum, ut magis tuo vitio quam [Col. 0456C] suo peccato frater pereat; cui debes ignoscere, et eum suscipere poenitentem, ut possis illud evangelicum dicere: Dimitte nobis debita nostra, sicut et nos dimittimus debitoribus nostris (Matth. VI). Si ergo vis ut Deus peccata tua tibi dimittat, et tu dimitte fratri tuo quidquid illud est quod in te peccavit, memor illius praecepti: Ne oderis fratrem tuum in corde tuo (Luc. XI). Et Salomonis monentis: Suscita civem tuum pro quo spopondisti (Prov. VI). Et iterum: Ne cesses erudire parvulum, si enim virga percusseris eum, non morietur (Prov. XXIII). Moysen quoque ausculta dicentem: Correptione corripies proximum tuum, ne habeas peccatum pro eo (Levit. XIX). Ne eveniat rursum illud Salomonis: Qui non praedicit filio, ut se custodiat [Col. 0456D] a perditionibus, velociter dissolvetur (Prov. XIX).

X. Omnes quibus fratrum cura commissa est, parent se adventui Salvatoris et formidoloso tribunali ejus. Si enim pro se ipso reddere rationem plenum est discriminis ac timoris, et quanto magis pro alterius culpa subire cruciatum, et incidere in manus Dei viventis? Nec possumus obtendere ignorantiam, cum scriptum sit: Omne factum Deus adducet in judicio, in omnibus quae neglecta sunt, sive bonum, sive malum (Eccl. XII). Et in Apostolo legimus: Omnes nos oportet manifestari ante tribunal Christi, ut unusquisque recipiat pro eo quod operatus est, sive bonum, sive malum (II Cor. V). Isaias quoque diem constitutam significat, in qua judicaturus sit Deus orbem terrae in justitia, dicens: Ecce dies Domini insanabilis [Col. 0457A] venit furoris et irae, ut ponat orbem terrae in deserto, et perdat peccatores de eo (Isai. III). Scimus quia omnia quae in lege scripta sunt, et prophetarum nobis vaticinia praedixerunt, sanctus quoque Pater noster erudivit, nos esse retinendos et reddituros rationem de singulis, quare non fecerimus ea, aut negligentius fecerimus. Loquitur enim cui traditum est a Patre omne judicium, et veritas erudit veritatem: Non putetis quia ego accuso vos ad Patrem; est qui vos accuset Moyses, in quo vos speratis. Si enim crederetis Moysi, crederetis et mihi: de me enim ille scripsit (Joan. IV).

XI. Ex quibus omnibus discimus, quod oporteat nos stare ante tribunal Christi, et de singulis non solum operibus, sed et cogitationibus judicari: et post rationem vitae nostrae, etiam pro aliis qui nobis [Col. 0457B] crediti sint reddituros esse similiter rationem. Et hoc non solum de Praepositis domorum audiendum est, sed et de monasteriorum principibus, et de singulis fratribus qui reputantur in plebem: quia omnes invicem debent sua onera portare, ut adimpleant legem Christi (Gal. VI), et audiant Apostolum scribentem ad Timotheum: O Timothee, depositum custodi, devitans profanas vocum novitates, et professionem falsi nominis scientiae (I Tim. VI). Et nos habemus depositum a Deo traditum, conversatione fratrum, pro quibus laborantes et exspectamus futura praemia: ne forsitan dicatur et nobis: Dimitte populum istum, ut abeat (Exod. V); et traditiones Patris nostri deserentibus ingeratur: Qui habent legem non noverunt me, pastores egerunt impie in me [Col. 0457C] (Jer. II). Unde alios corripit dicens: Ego dedi haereditatem meam in manu tua, tu autem non dedisti ullam misericordiam: senes aggravasti jugo (Isai. XLVII). Quod et nos non solum audire, verum etiam intelligere necesse est: qui enim ignorat ignorabitur. Et in alio loco scriptum est: Quia tu scientiam meam repulisti, et ego repellam te, ne sacerdotio fungaris mihi (Oseae IV).

XII. Itaque, fratres charissimi, qui coenobiorum vitam et praecepta sectamini, state in arrepto semel proposito, et implete opus Dei, ut Pater, qui primus instituit coenobia gaudens pro nobis loquatur ad Dominum: Sicut tradidi eis, sic vivunt. Quod idem et Apostolus adhuc in corpore constitutus loquebatur: [Col. 0457D] Laudo autem vos, quod in omnibus meministis mei, et sicut tradidi vobis traditiones meas custodistis (I Cor. XI).

XIII. Et vos ergo monasteriorum principes, esstote solliciti, et adhibete omnem curam pro fratribus cum timore et justitia Dei: nec abutamini potestate in supplicia, sed exemplum praebete vos cunctis et subdito gregi; sicut et Dominus noster in omnibus exemplum se praebuit, qui posuit quasi oves familias: ut misereamini gregi vobis credito, et memineritis apostolicae sententiae, in qua ait: Nihil subtraxi, ut non annuntiarem vobis omnem voluntatem Dei. Et iterum: Non cessavi deprecando unumquemque vestrum, et docendo vos publice (Act. XX). Videte quanta viscera et quanta misericordia fuerint [Col. 0458A] in homine Dei, qui non solum sollicitus est pro omnibus ecclesiis, sed languet cum languentibus, et omnium sustinet passiones. Caveamus, ne per nostram negligentiam aliquis scandalizetur, et corruat, et obliviscamur verborum Domini Salvatoris, qui in Evangelio loquitur: Pater, quos dedisti mihi, non perdidi ex eis quemquam (Joan. XVII). Nullam animam contemnamus, ne quisque per nostram duritiem pereat. Si enim aliquis propter nos fuerit mortuus, anima nostra pro illius anima tenebitur in reatu. Quod quidem et Pater noster indesinenter nobis solebat inculcare, et monebat, ne illud eloquium impleretur in nobis: Singuli opprimunt proximum suum: et iterum: Si invicem mordetis et devoratis, videte ne adinvicem consumamini (Gal. V). Ex quo [Col. 0458B] apparet quod qui alterius servat animam, custos animae suae sit.

XIV. Sed et vos qui secundi estis monasterii, primos vos exhibete virtutibus, ne quis vitio vestro pereat. Ne incurratis in illud opprobrium in quod incurrit ille qui comedit et bibit cum ebriis, et non dedit in tempore suo conservis cibaria: Et veniet Dominus in die qua non sperat, et in hora qua nescit, ut dividat eum, et ponat partem ejus cum hypocritis, ubi fletus et stridor est dentium (Matth. XXIV). Ne quos apprehendat e vobis similis condemnatio, sed cum tempora venerint refrigerii mereamur audire: Euge, serve bone et fidelis: quia super modicum fuisti fidelis, supra multa te constituam, intra in gaudium [Col. 0458C] Domini tui (Luc. XIX).

XV. Vos quoque Praepositi domorum singularum, parati estote ad respondendum omnibus qui a vobis exigunt rationem super ea fide quae in vobis est. Monete eos qui inordinati sunt; consolamini pusillanimes; sustinete infirmos; patienter agite ad omnes, et audite Apostolum monentem: Et, vos patres, nolite ad iram provocare filios vestros, sed enutrite illos in disciplina et admonitione Domini (Ephes. VI), et scitote quia cui plus datum est, plus quaeretur ab eo; et cui plus creditum est, amplius exigetur (Luc. XII). Nec tantum ea consideretis, quae vobis prosint, sed illa quae proximis, et impleatur in vobis Scriptura dicens: Quia vos sequimini unusquisque utilitatem domus suae, idcirco continebit coelum rorem suum, et terra non dabit fructus [Col. 0458D] suos, quoniam ingravastis contra me sermones vestros (Reg. I). Dicitur et alibi: Quia non fecistis uni ex minimis, nec mihi fecistis (Matth. XXV).

XVI. Saepius dicam, et eadem repetam: Cavete ne alios diligatis, et alios oderitis; ne hunc sustentetis, et illum negligatis; et cassus inveniatur labor vester, et omnis sudor pereat; et quando exieritis de corpore et de mundi hujus turbine liberati, portum vos putaveritis quietis intrare; tunc inveniatis injustitiae naufragia, et in qua mensura mensi estis, remetiatur vobis ab eo qui personas in judicio non accipit. Si quid mortale, aut aliquid turpitudinis ob negligentiam Praepositorum in domibus commissum fuerit, post illorum propria supplicia, Praepositus [Col. 0459A] quoque reus tenebitur criminis: quod nobis semper sanctae memoriae Pater noster solebat ingerere.

XVII. Quamobrem cum omni cautione et sollicitudine singuli commissum sibi gregem custodiant, et imitentur pastores de Evangelio, ad quos non dormientes, sed vigilantes venit Angelus Dei, et Salvatoris eis annuntiavit adventum (Luc. II). Qui et ipse loquitur: Pastor bonus animam suam ponit pro ovibus suis: qui autem mercenarius est, non est pastor, cujus non sunt oves, videt lupum venientem, et dimittit gregem, et fugit, et lupus rapit eum, atque devastat, quia mercenarius est, et non ad eum pertinet de ovibus (Joan. XII). De bonis autem pastoribus Lucae scribit historia: Erant autem pastores observantes, et custodientes vigilias noctis super gregem suum; et [Col. 0459B] angelus Domini venit ad eos, et gloria Dei circumfulsit eos, et timuerunt timore magno; dixitque eis angelus: Nolite timere: ecce enim evangelizo vobis gaudium magnum, quod erit omni populo: quia est hodie vobis natus Salvator, qui est Christus Dominus in civitate David. Et hujus rei signum erit vobis, invenietis infantem pannis involutum et positum in praesepio (Luc. II). Num illi soli eo tempore pascebant oves, et per desertum sequebantur gregem? Sed quia soli erant solliciti, et naturalem noctium somnum insidiantium luporum timor superabat, idcirco primi audire meruerunt, quod in vicino sit: at Hierosolyma dormiens ignorabat. Unde et David dicit: Ecce non dormiet, qui custodit Israel (Psal. LXX). Itaque et vos cum tremore et timore vigilate, operantes vestram salutem, [Col. 0459C] et scientes quod universitatis Dominus, per quem omnis caro receptura est quidquid operata est, post resurrectionem solis apostolis apparuit, et dixit apostolorum principi, Petro: Simon Joannis, diligis me plus his? Respondit ei: Domine, tu scis quia ego diligo te. Dicit ei Jesus: Pasce agnos meos. Dicit ei rursum secundo: Simon Joannis, diligis me? Respondit ei: Etiam, Domine, tu scis quia diligam te. Dicit ei: Pasce oves meas (Joan. XXI). Tertio praecepit ut pasceret oves: et in illo omnibus nobis hoc injunxit officium, ut diligenter pascamus oves Domini, et in die visitationis ejus pro labore ac custodia recipiamus, quae nobis in Evangelio promisit dicens? Pater, volo ut ibi sum ego, et isti sint mecum. Et iterum: Ubi ego sum, ubi et minister meus erit [Col. 0459D] (Joan. XII). Respiciamus ad promissa et ad praemia creduli, facilius omnem perferamus laborem, ambulantes sicut ambulavit ipse Dominus, qui promissor est praemiorum.

XVIII. Vos quoque qui secundi estis singularum domorum, humilitatem sectamini et modestiam, et singula praecepta majorum vitae communis normam putate, ut in illis conservandis vestras servetis animas, et similes sitis ei qui ait: Anima mea in manibus meis semper (Psal. CXVIII). Filius glorificet Patrem, et laetamini fructibus vestris: quia absque operibus et fructibus nullus Domini societate laetabitur: ut cum habueritis fructum in Domino, ipso haerede et cohaerede potiamini.
[Col. 0460A]

XIX. Sed et vos omnes fratres, qui subjecti estis per ordinem liberae servitutis, habetote accinctos lumbos vestros, et ardentes lucernas in manibus, similes servorum qui exspectant dominum suum, quando revertatur de nuptiis, ut cum venerit, et pulsaverit, statim aperiant ei. Beati servi, quos veniens Dominus invenerit vigilantes (Luc. XI). Sic et vobis fiet, si longus labor lassitudinem non operetur in vobis, vocabimini ad coeleste convivium et angeli ministrabunt vobis. Hae sunt repromissiones custodientium mandata Dei, et ista praemia futurorum, Gaudete in Domino; rursum dico, gaudete (Phil. IV). Subjecti Patribus cum omni obedientia; sine murmurationibus, et cogitationibus variis, simplicitatem animae ad bona opera perferentes, ut pleni virtutibus [Col. 0460B] et timore Dei, digni efficiamini adoptione Dei. Arripite scutum fidei, in quo possitis omnes sagittas diaboli ardentes restinguere, et gladium Spiritus, quod est verbum Dei (Ephes. VI). Estote prudentes sicut serpentes, et simplices sicut columbae (Matth. X). Audite Paulum loquentem: Filii, obedite parentibus (Col. III), et possidete salutem animarum vestrarum, per eos qui vobis praepositi sunt. Et in alio quoque loco scriptum est: Acquiescite principibus vestris et subjicimini, quia ipsi vigilant pro animabus vestris, rationem reddentes pro vobis (I Cor. III). Et semper illud timete, quod idem Apostolus loquitur: Templum Dei estis, et Spiritus Domini habitat in vobis. Si quis autem templum Dei violaverit, disperdet illum Deus (Ephes. IV). Et iterum: Nolite [Col. 0460C] contristare Spiritum sanctum Dei, in quo signati estis in diem redemptionis justi judicii (Ibid.).

XX. Servate pudicitiam corporis vestri, ut sitis hortus conclusus, fons signatus (Cant. VI). Qui enim natus ex Deo non peccat, quoniam semen illius in eo permanet (I Joan. III). Idem Joannes loquitur: Scribo vobis, juvenes, quoniam fortes estis, et sermo Dei in vobis permanet, et vicistis malignum (I Joan. II). Cum et vos viceritis inimicum, Deo vobis praebente auxilium, tunc et ipse dicet: Eruam eos de inferno, et redimam eos de morte. Ubi est, mors, contentio tua? ubi est, mors, stimulus tuus (Oseae, XIII)? Si vero mortem devorabimus, superabimus eam, et dicetur nobis: Mors ei nequaquam dominabitur [Col. 0460D] (Rom. VI): quoniam mors, qua peccato mortui semel sumus, in nobis mortua est, et vita, qua in Christo vivimus, semper vivimus (Rom. VII). Qui enim in carne moritur, justificabitur a peccato. Nequaquam ultra vivamus in desideriis hominum, sed reliquam vitam in voluntate Dei expleamus. Qui timetis Dominum armate vos castitate, ut audire mereamini: Vos autem non estis in carne, sed in spiritu (Ibid.). Et scitote quod perfectis perfecta tribuantur, et inanibus reddantur inania, juxta sermonem Evangelicum: Qui habet, dabitur ei, et abundabit; qui autem non habet, et quod videbatur habere, auferetur ab eo (Marc. IV). Imitemur virgines sapientes, quae cum sponso thalamum ingredi meruerunt, quae habebant in vasis suis et lampadibus oleum bonorum operum. [Col. 0461A] Porro stultae virgines clausam thalami januam repererunt, quia ante nuptias parare sibi oleum noluerunt (Matth. XXV). Haec in figura contingebant illis; scripta sunt enim ad correctionem nostram (I Cor. X), ut evitemus vetera, et servemus praecepta sapientis, qui ait: Fili mi, si sapiens fuerit cor tuum, laetificabis cor meum, et commemorabunt labia mea sermones tuos (Prov. XXIII), si tamen recti fuerint. Et iterum: Non aemuletur cor tuum peccatores, sed in timore Dei esto tota die, et Dei cultum observa jugiter (Prov. XXIII).

XXI. Vigilemus attentius, et sciamus quod magnam nobis Deus praestiterit gratiam per Patrem nostrum Pachomium, ut renuntiaremus saeculo; et omnem sollicitudinem mundi, et curas rerum [Col. 0461B] saecularium pro nihilo poneremus. Quae nobis occasio relicta est, ut habeamus quidquam proprium a funiculo usque ad corrigendum calceamenti; cum habeamus Praepositos, qui pro nobis cum timore et tremore solliciti sunt tam in cibo, et vestitu, et corpusculi languore, si forte obvenerit, ut in nullo timeamus, et per occasionem carnis animae emolumenta perdamus? Liberi sumus, jugum de cervicibus nostris mundanae servitutis abjecimus; cur rursum volumus reverti ad vomitum nostrum, et aliquid habere unde solliciti simus, et quod perdere metuamus? Ad quos usus superfluum palliolum, aut epulae lautiores, aut melior lectus? cum omnia in commune sint praeparata, et nihil cruce Christi durius sit, juxta quam viventes Patres nostri aedificaverunt [Col. 0461C] nos super fundamentum apostolorum et prophetarum, et evangeliorum disciplinam, quae angulari continetur lapide Domino Jesu Christo (Ephes. II): quem sequentes de mortifera altitudine ad vitalem descendimus humilitatem, divitias paupertate mutantes, et delicias simplici cibo.

XXII. Nolite, obsecro vos, oblivisci semel arrepti propositi, et traditiones Patris nostri scalas putemus ad coelorum regna tendentes. Ne desideretis quae ante calcastis. Sufficit nobis habere, quod homini satis est, duo levitonaria, et alium attritum, et palliolum lineum, duos cucullos, zonam lineam, gallicas, pellem, et virgam. Cui ministerium aliquod et dispensatio est credita monasterii, et si ex ea lucrum [Col. 0461D] faciat, scelus putetur, et sacrilegium quidquam ex ea contingere et in propriam vertere requiem, quasi despiciens eos qui non habent et felici paupertate sunt divites: ut non solum ipse perierit, sed et caeteros provocet ad pereundum. Et illi quidem qui incurvaverunt cervicem suam, et cum omni humilitate et afflictione lugentes atque plangentes in praesentiarum placuerunt Deo, cum de corpusculo isto exierint, ducentur, et accumbent cum sanctis patribus Abraham, Isaac, et Jacob, prophetis, et apostolis, et consolatione digna fruentur, sicut et Lazarus fruitus est in sinu Abraham. Qui autem vixerunt in coenobio, et de communi in suos aliquid averterunt usus, vae eis cum de corpore exieriat, dicetur illis: Mementote, quia recepistis bona in vita [Col. 0462A] vestra (Luc. XVI); fratribus laborantibus, et jejuniis et continentia, et incessabili labore sudantibus. Idcirco videte eos in gaudio atque laetitia, qui reliquerunt praesentem vitam, ut futuram consequerentur: vos autem in squalore ac tormentis, et miseria constitutos, quia noluistis evangelicum audire sermonem, et Isaiae contempsistis verba dicentis: Ecce qui serviunt mihi, comedent, vos autem esurietis. Ecce qui serviunt mihi, bibent, vos autem sitietis. Ecce qui serviunt mihi, exsultabunt, et vos clamabitis propter dolorem cordis vestri, et ob contritionem spiritus ejulabitis (Isai. LXV). Audistis omnes beatitudines Scripturarum, et noluistis suscipere disciplinam.

XXIII. Ideo, fratres, aequales simus, a minimo [Col. 0462B] usque ad maximum, tam dives quam pauper, concordia et humilitate perfecti, ut de vobis quoque possit dici: Qui multum, non abundavit; qui parum, non indiguit (II Cor. VIII). Ne quis suis provideat deliciis, cernens fratrem in paupertate et angustia constitutum, et dicatur ei illud propheticum: Nonne Deus unus creavit vos? Nonne Pater unus omnium vestrum? Quare dereliquistis unusquisque fratrem suum, ut abominabile facerent testamentum patrum vestrorum? Derelictus est Juda, sed abominatio facta est in Israel (Malac. II). Quapropter juxta illud quod Dominus atque Salvator praecepit apostolis dicens: Mandatum novum do vobis, ut diligatis invicem, sicut et ego dilexi vos: et in hoc scietis, quod vere discipuli mei estis (Joan. XIII); nos invicem amare [Col. 0462C] debemus, et ostendere, quod vere simus famuli Domini Jesu Christi, et filii Pachomii, et discipuli coenobiorum.

XXIV. Si Praepositus domus aliquem corripuerit ex fratribus qui sibi subjecti sunt, erudiens eum in timore Dei et cupiens ab errore corrigere, et alius voluerit pro eo loqui, et eum defendere, subvertens cor illius; qui hoc facit, peccat in suam animam, quia subvertit eum qui corrigi poterat, et consurgentem dejicit in terram, atque ad meliora tendentem mala persuasione decepit, errans ipse, et alios errare faciens. Huic illud aptabitur congruenter: Vae qui potum dat proximo suo subversionem turbidam, et inebrians eum (Habac. II). Vae qui errare [Col. 0462D] facit caecum in via (Deut. XXVII). Qui scandalizat quempiam de his, qui credunt Deo, expedit ei ut appendatur ei mola asinaria super collum ejus, et praecipitetur in mare (Matth. XVIII). Quia subvertit, ut diximus, sublevantem se, et obedientem transtulit ad superbiam, et eum qui in dulcedine charitatis poterat ambulare, convertit in amaritudinem; et subjectum legibus monasterii, malis consiliis depravavit, fecitque odisse eum, et contristari contra illum, qui eum docebat Domini disciplinam, lites ferens inter fratres atque discordias, et non timens illud quod scriptum est: Tu quis es, qui judicas alienum serrum? Suo domino stat, aut cadit. Stabit autem, potens est autem dominus rursum statuere illum (Rom. XIV). Considera quid dixerit: Potens est [Col. 0463A] autem Dominus statuere illum. Non ille potens est, qui verba Domini praeterit.

XXV. Unde, fratres, magnopere devitemus alicujus mentem subvertere contra doctorem et monitorem suum; et meminerimus Scripturae dicentis: Libera cor tuum a malitia, ut salveris (Jer. IV). Nec pro obedientia superbiam et contumaciam in cordibus nostris invicem seminemus. Qui enim timet Dominum suum, si viderit fratrem suum errare et labi, magis debet monstrare quae sancta sunt, et rectum iter ostendere, ut cum omni castitate et tremore Dei incedens, illam Salomonis exsequatur sententiam: Libera eos qui ducuntur ad mortem, et redimere de interfectione non cesses (Prov. XXIII) Nec dicas, Nescio hunc. Scito quoniam Deus corda [Col. 0463B] omnium novit. Et Judas in Epistola loquitur sua: Et hos quidem de igne rapientes, et odio habentes commaculatam tunicam (Jud. I). Caveamus hujuscemodi vestimentum, et induamur potius armaturam Dei, ut possimus resistere contra insidias diaboli. Non est enim nobis pugna contra carnem et sanguinem, sed adversus potestates et principatus, adversus rectores tenebrarum harum, adversus spiritalia nequitiae in coelestibus (Ephes. VI).

XXVI. Hoc quoque maxime providendum est, ne quis in alteram domum et in alterius cellulam commendet aliquid, et contra monasterii faciat disciplinam. Qui talis est, non est in numero fratrum, sed mercenarius et advena; nec Pascha Domini inter sanctos debet comedere, quia factus est lapis scandali [Col. 0463C] in monasterio, et de eo posset dici: Lapides de via mea projicite (Jer. XX). Si enim levitonaria nostra, quando lavamus, sicca non fuerint, usque ad vesperam non habemus potestatem apud nos tenere, damusque Praeposito cui crediti sumus, vel ei cui creditum est cellarium, ut deferat ad eum locum, ubi vestimenta pariter omnium reservantur, et mane nobis dantur, ut expandamus illa ad solem, et cum sicca fuerint, non apud nos tenemus, sed damus in commune servanda, juxta praecepta majorum; quanto magis ea quae proprie visus es possidere, si alteri commendaveris, aut in tua volueris esse potestate, peccas in monasterii disciplinam, et non intelligis Paulum tibi loquentem: Vos autem in libertatem vocati [Col. 0463D] estis, tantum ne libertate in occasionem carnis abutamini, sed charitate servite invicem (Gal. V). Et iterum: Dominus juxta est, nolite esse solliciti, sed estote in oratione intenti et deprecationibus (Phil. IV). Sciat quoque ille qui ab alio susceperit commendatum, et rem se arbitratur facere piam, ut fratrem refrigeret, quod peccet contra animam suam, subvertens regulam monasterii. O stulte, anima tua commissa est Praeposito tuo, et qui animam tuam corpusque custodit, indignus habebitur ut peritura conservet? Amemus justitiam, ut justificemur. Legimus enim: Misericordia occurrit his qui faciunt veritatem.

XXVII. Hoc quoque observandum est, ne quis stulta cogitatione deceptus, imo diaboli laqueis irretitus, [Col. 0464A] dicat in corde suo: Quando moriar, tunc dono fratribus quod habuero. O stultissime hominum, ubi hoc scriptum invenisti? Nonne omnes sancti servientes Deo statim omnem saeculi sarcinam deposuerunt? Nonne in Actibus apostolorum, omnia quae habebant ad pedes apostolorum deferebant (Act. IV)? Aut quomodo poteris mortuus justitiae induere vestimentum, qui illud vivus habere non meruisti? Quare oblitus es illud, quod scriptum est: Quod seminaverit homo, hoc et metet (Gal. VI); et, Unusquisque recipiet, juxta quod egit (Ephes. VI); et, Reddet unicuique juxta opera sua (Rom. II); et iterum: Ego Dominus scrutans corda et probans renes, ut reddam unicuique juxta vias suas, et juxta fructum adinventionum ejus (Psal. LXI)? Quare nondum [Col. 0464B] versaris in vita, et in hoc corpusculo constitutus non audis David loquentem: Thesaurizat, et ignorat cui congregat ea (Psal. CXLV), et sermonem evangelicum, avarum corripientem: Stulte, hac nocte animam expetent a te: quae autem praeparasti, cujus erunt (Luc. XII)? Et iterum: In illa die peribunt omnes cogitationes eorum. Stulte, quare non vis audire Dominum cohortantem: Vade, et vende omnia quae habes et da pauperibus, et tolle crucem tuam, et veni, et sequere me (Matth. XIX)? Quod adolescens audiens conversus est retro; non enim erat rectum cor ipsius, et ideo non potuit gravem divitiarum sarcinam deponere. Habebat quidem voluntatem, et Scriptura testatur, perfectae vitae, et splendore virtutum trahebatur ad laudem; sed retrahebant eum [Col. 0464C] currentem divitiae, nec poterat Salvatoris audire doctrinam, quia adhuc de mundi deliciis cogitabat. Unde et Salvator loquitur: Difficile est eos, qui habent divitias, intrare in regna coelorum (Matth. XIX). Et iterum: Nemo potest duobus dominis servire: aut enim unum odio habebit, et alterum diliget; aut uni est obediens, et contemnet alterum. Non potestis Deo servire et mammonae (Luc. VI). Pharisaei autem cum essent avari, haec audiebant et irridebant: quorum incredulitatem devitemus, nec irridemus eos qui nos provocant. Renuntiemus mundo, ut perfecti perfectum sequamur thesaurum. Quorum animam possidet avaritia, his videtur pro Christo stulta paupertas. Quaestus est magnus pietas cum sufficientia. [Col. 0464D] Nihil enim intulimus in hunc mundum, nec auferre quid possumus: habentes enim victum et vestitum, his contenti simus. Qui autem volunt divites fieri, incidunt in tentationem et laqueum, in concupiscentias multas, quae sunt stultae et noxiae, et demergunt homines in interitum et perditionem. Radix enim omnium malorum cupiditas (I Tim. VI).

XXVIII. Usque hodie Elias Israelem corripit dicens: Quousque claudicatis pede? Deus est, ite et sequimini eum (III Reg. XVIII). Et nobis loquitur: Si mandata sunt Dei, quae per Patrem nostrum tradidit nobis, et quae sequentes possumus pervenire ad regna coelorum, toto eadem desiderio compleamus: si autem sequimur cogitationes nostras, et ad aliud tendit animus, cur non errorem simpliciter [Col. 0465A] confitemur, et ostendimus nos esse quod videri erubescimus? Ne forte dicatur et nobis: Quare polluistis locum meum sanctum (Ezech. XXII)? Et, Ejiciam eos e domo mea (Oseae, IX). Siquidem conciliabula monachorum vere Dei domus est, et sanctorum vinea, sicut scriptum legimus: Vinea facta est Salomoni in loco, qui vocatur Beelamon, dedit eam custodibus, unusquisque affert pro fructibus ejus mille argenteos. Vinea mea in conspectu meo est, mille Salomoni, et ducenti his qui custodiunt fructum ejus (Cant. VIII). Nec igitur polluentes eam projiciamur, sicut in Evangelio legimus ejectos esse de templo, qui vendebant in eo oves et boves; nummularios quoque ingrediens Dominus atque Salvator, et faciens sibi flagellum de funiculis, ejecit e templo, [Col. 0465B] et fundens aera mensasque vendentium, et his qui vendebant columbas ait: Auferte haec omnia, et nolite facere domum Patris mei domum negotiatonis. Scriptum est enim: Domus mea domus orationis vocabitur cunctis gentibus; vos autem fecistis eam speluncam latronum (Luc. XIX; Marc. XI). Et alibi: Propter vos nomen meum blasphematur in gentibus (Psal. LVI; Jer. VII).

XXIX. Obsecro vos, fratres, ne de nobis quoque dicatur: Alius quidem esurit, alius autem ebrius est: an domos non habet, ut bibatis et comedatis? Nisi forte Ecclesiam Dei contemnitis, et confunditis eos qui non habent; ad quos dicitur: Si quis esurit, domi comedat, ut non in judicium conveniatis (I Cor. XI). Non sit domus nostra vocis alienae, ne illud [Col. 0465C] nobis congruenter aptetur: Opera Aegypti non abstulerunt a se. Et iterum: In praeceptis meis non ambulaverunt, et sabbata mea contaminaverunt; propterea cum clamaverint ad me, ego non exaudiam eos (Ezech. XX). Non permaneamus in cordis duritia, et ad iracundiam provocemus Deum, et fiat inimicus noster, et dicat: Ego autem dabo eis praecepta non bona, et justificationes in quibus non vivant (Ibid.); quia comederunt fructum mendacii, et adoraverunt opera manuum suarum, et repleta est terra eorum a principio augurio, ut terra alienigenarum.

XXX. Ne postquam renuntiaverimus saeculo, et coeperimus vexillum crucis sequi, iterum ad posteriora conversi, quaeramus refrigerium temporale, imitantes Ephraim dicentem: Dives factus sum, et [Col. 0465D] inveni refrigerium mihi (Oseae XII); ne audiamus illud, quod et ille meruit audire: Omnes labores illius non inveniuntur prae iniquitatibus, in quibus peccavit. Et ne illud impleatur in nobis: Coepistis spiritu, et nunc carne consummamini: tanta passi estis sine causa (Gal. III)? Et ille contra nos sermo dicatur: Lex periit a sacerdote, et consilium a senioribus; et manus populi dissolutae sunt, senes de porta quieverunt, electi a psalmis suis cessaverunt (Ezech. VII). Rursumque dicatur: Propter vos nomen meum blasphematur in gentibus (Rom. II): et contemptis institutionibus Patris nostri subrepat oblivio, mediatoremque Dei atque sanctorum nostro vitio negligamus.
[Col. 0466A]

XXXI. Quis enim fructus, aut quod signum praeceptorum Dei inveniatur in nobis, aut in quo professionem impleamus arreptam? Nonne omnia dimisimus, et avaritiae subjacemus, et dicitur nobis: Unde bella, et pugnae (Jac. IV)? Nonne ex avaritia? Nam quia unusquisque quaerit utilitatem suam, non proximi, usque hodie vivens Ezechiel prophetali sermone nos corripit dicens: Negationes erant in te. Filius inhonorat patrem, et Pater exprobrat filio (Ezech. XXVII). Quid in die judicii respondebimus, aut quid in novissimo tempore pro defensione nostra poterimus obtendere? Haec omnia facta sunt nobis, quia Sacerdotes plauserunt manibus, et populus dilexit similiter. Quia sicut populus, sic sacerdos (Jer. V). Propterea reddam ei, inquit, secundum vias suas, et [Col. 0466B] cogitationes illius restituam ei (Oseae IV).

XXXII. Non de omnibus vobis haec loquor, sed de his qui majorum praecepta contemnunt; multoque melius erat illis ignorare viam justitiae, quam scientes reverti ab eo quod traditum est illis sancto mandato (II Petr. II). De hujuscemodi hominibus moerens Jeremias scribit: Defecerunt in lacrymis oculi mei, conturbatus est venter meus, effusa est in terra gloria mea, super contritione filiae populi mei; quia defecit parvulus et lactens in plateis civitatis. Matribus suis dixerunt: Ubi est triticum et vinum? cum deficerent quasi vulnerati in plateis urbis, cum funderent animas suas in sinu matrum suarum (Thren. II). Scimus quod non in fortitudine equi velit Deus, neque in femoribus viri sibi complaceat (Psal. [Col. 0466C] CXLVI).
[Col. 0466C]

XXXIII. Et idcirco revertamur ad Dominum Deum nostrum, ut quando oraverimus, exaudiat nos qui quotidie hortatur ut vacemus et cognoscamus eum. Et alibi loquitur: Revertimini ad me, et ego revertar ad vos. Et iterum: Revertimini ad me, filii recedentes, et ego dominabor vestri (Jer. III). Ezechiel similiter contestatur ac dicit: Quare moriemini, domus Israel? Nolo mortem peccatoris, sed tantum ut revertatur de via mala sua, et vivat (Ezech. XVIII). Et clementissimus ac totius honitatis caput clamat in Evangelio ad nos Dominus atque testatur: Venite ad me, omnes qui laboratis et onerati estis, et ego reficiam vos. Tollite jugum meum super vos, et discite a me, quia mitis sum et humilis corde, et invenietis [Col. 0466D] requiem animabus vestris (Matth. XI). Consideremus quod bonitas Dei ad poenitentiam nos provocet, et sancti viri cohortantur ad salutem. Non induremus corda nostra, neque thesaurizemus iram nobis in die irae et revelationis justi judicii Dei, qui reddet unicuique juxta opera sua (Rom. II); sed ex toto corde revertamur ad Dominum, et secundum Moysi verba memorantis: Si revertaris ad Dominum ex toto corde tuo, mundabit cor tuum, et cor seminis tui (Deut. XXX).

XXXIV. Laboremus sicut boni milites Christi, et observemus illud quod scriptum est: Nemo militans Deo implicat se negotiis saecularibus, ut ei cui militat placeat (II Tim. II). Si autem quis et in agone [Col. 0467A] contendat, non coronatur nisi legitime certaverit. Laborantem agricolam oportet primum de fructibus ejus participare. Scriptum est: Omnes populi ibunt unusquisque in viam suam. Nos autem in nomine Domini Dei nostri magnificabimur; ipsi impediti sunt et ceciderunt, nos autem surreximus et erecti sumus (Psal. XIX).

XXXV. Qui ambulat in die, non impingit; qui autem in nocte graditur, impingit, quia lumen non est in eo (Joan. XI). Nos autem, sicut dixit Apostolus, non sumus filii praevaricationis in perditionem, sed fidei in acquisitionem animae (Heb. X). Et alibi: Omnes, inquit, filii lucis estis, et filii Dei (I Thes. III). Non sumus filii noctis, neque tenebrarum. Si ergo sumus filii lucis, debemus scire quae lucis sunt, et [Col. 0467B] facere fructus luminis in omni opere bono: quod enim manifestatur, lux est. Si in toto corde revertamur ad Dominum, et in praeceptis sanctorum illius et Patris nostri simplici corde conversamur, abundabimus in omni opere bono. Quod si superemur carnis voluptatibus, in die quasi in media nocte parietem palpabimus: et non inveniemus viam civitatis et habitaculi nostri, de quo dicitur: Esurientium et sitientium anima deficit (Psalm. CVI); quia contempserunt legem sibi a Deo traditam, et vocem prophetarum non audierunt: et idcirco non potuerunt ad promissam requiem pervenire.

XXXVI. Vigilemus et attenti simus: si enim naturalibus non pepercit, nec nobis parcet. Non de cunctis, sed de negligentibus loquor, quibus jure [Col. 0467C] aptabitur illa deploratio: Vae eis qui recesserunt a me. Manifesti sunt, quia impie egerunt in me, quia dereliquerunt me fontem aquae vivae, et foderunt sibi contritos lacus, qui non possunt aquam continere (Jer. II). Et quia non audierunt judices ejus, audiant dicentem Deum: Constitui super vos speculatores. Audite vocem tubae. Et dixerunt: Non audiemus (Jer. II). Unde ista incredulitas? Nonne ex eo quia alienos cognoverunt, et non adversati sunt? Loquitur et alibi Spiritus sanctus per prophetam: Ego enim sum Deus Dominus tuus, qui formavi coelum, et creavi terram; cujus manus condiderunt omnem coeli militiam, et non ostendit ea tibi, ut ambulares post illam (Isai. XLV). Quod quidem et per Moysem praecepit, dicens: Non cum suspexeris coelum, et videris solem [Col. 0467D] et lunam ac stellas, et omne ornamentum coeli, errore coeli deceptus adores ea (Deut. IV). Ego sum Deus, qui eduxi te de terra Aegypti, et Deum extra me nescis, et qui salvos posset facere, non est praeter me. Ego sum, qui te pavi in solitudine, in terra inhabili, et impleti sunt saturitate, et elevata sunt corda eorum (Exod. XX). Idcirco obliti sunt mei, et ego tradam eos dispersioni in gentibus cunctis (Jer. IX).

XXXVII. Quae audientes quasi de somno expergiscamur, et praebeamus nos dignos Domini servituti, ut misereatur et dicat nobis: Invocate me, et ego exaudiam vos. Ipse enim ait: Qui dispersit Israel, congregavit eum. Et alibi: Non faciam, inquit, juxta iram furoris mei, nec sic relinquam, ut [Col. 0468A] deleam Ephraim. Et iterum: Non in aeternum puniam vos, nec semper irascar vobis. Spiritus enim a me egreditur, et omne quod spirat ego feci. Et in eodem loco jungit ac dicit: Dedi eis consolationem veram, pacem super pacem his qui erant prope et longe: dixitque Dominus: Sanabo eos (Jer. XXXI). Cujus ut plene misericordiam cognoscamus, Jeremiae sermone docet, dicens: Si elevatum fuerit coelum in sublime, et si humiliatum pavimentum terrae deorsum, ego non replebo gentem Israel pro omnibus quae fecerunt (Jer. III).

XXXVIII. Cumque tanta clementia sit Salvatoris Domini, et nos provocet ad salutem, convertamus corda nostra ad eum: Quia jam hora est, ut de somno evigilemus; nox praecessit, dies autem appropinquavit; [Col. 0468B] deponamus ergo opera tenebrarum, et in duamur arma lucis (Rom. XIII). Filioli mei, primum ex toto corde diligamus Deum, deinde nosmetipsos amemus mutuo, memores praeceptorum Dei Salvatoris, in quibus ait: Pacem meam do vobis, pacem meam relinquo vobis: non sicut mundus dat pacem, ego do vobis. In his enim duobus mandatis tota lex pendet, et prophetae(Joan. XIV).

XXXIX. Si quis in domo monasterii sub Praeposito manens, nulla re indigens quam in monasterio habere permissum est, et habet patrem fratremque et amicum charissimum, nihil ab eis penitus accipiat, non tunicam, non palliolum, non aliam quamlibet rem. Si autem comprobatum fuerit quod minus habeat de his quae praecepta sunt, culpa omnis [Col. 0468C] atque correctio ad Praepositum convertetur.

XL. Vos igitur qui estis principes monasteriorum, si quos aliqua re videritis indigere, et esse in angustia constitutos, nolite eos negligere, scientes vos reddituros rationem pro omni grege, super quem vos Spiritus sanctus constituit inspicere, et pascere Ecclesiam Dei, quam acquisivit proprio sanguine (Act. XX). Propterea nos, qui fortiores sumus, debemus infirmitates invalidorum portare, et non nobismetipsis placere, sed proximo in bono ad aedificationem. Nam et Christus non sibi placuit, sed sicut scriptum est. Opprobria exprobrantium tibi ceciderunt super me (Rom. XV). Et iterum: Non quaero, inquit, quod mihi expedit, sed quod omnibus, ut salvi fiant (I Cor. XX)
[Col. 0468D]

XLI. Si autem Dominus ac Salvator noster ita praecipit, et sancti ita conversati sunt, patres quoque nostri ita nos docuerunt, consurgamus a somno, et quae sunt nobis praecepta faciamus. Quaecunque scripta sunt, ad nostram eruditionem scripta sunt, ut per patientiam et consolationem Scripturarum spem habeamus (Rom. XV), et nullus nostrum causa sit erroris alieni, nec aemulemur eos qui prospere agunt in vita sua. Cum enim omnia necessaria carni fuerint consecuti, morientes nihil secum asportabunt. Filii saeculi hujus habent in hoc saeculo fiduciam, quoniam de mundo sunt, et mundus amat quod suum est. Qui autem filii Dei sunt, illius sermonis evangelici recordantur: Si mundus vos odit, scitote [Col. 0469A] quod me primum oderit (Joan. XV). Et iterum: Qui voluerit esse amicus hujus mundi, inimicus fiet Deo. Et rursum: Tribulationem habebitis: sed confidite, ego vici mundum. Et iterum: Beati qui lugent, quoniam ipsi consolabuntur. Beati qui esuriunt et sitiunt justitiam, quoniam ipsi saturabuntur. Beati qui persecutionem patiuntur propter justitiam, quoniam ipsorum est regnum coelorum (Matth. V). De filiis autem noctis quid e contrario dicitur? Nonne illud? Vae vobis, divites, quoniam recepistis consolationem vestram. Vae vobis qui saturati estis nunc, quia esurietis. Vae vobis qui nunc ridetis, quia lugebitis ac flebitis (Luc. VI).

XLII. Quamobrem mundi amicitias devitemus, ut illud mereamur audire: Ad vesperam demorabitur [Col. 0469B] fletus, et ad matutinum laetitia. Audivit Dominus, et misertus est mei. Scidisti saccum meum, et accinxisti me laetitia. Quis enim sanctorum non in luctu ac tristitia per mundi hujus transivit viam? Jeremias: Non sedi, inquit, cum consilio ludentium, sed tremebam a facie manus tuae. Solus sedebam, quoniam amaritudine repletus sum (Jer. XV). David quoque scribit: Quasi lugens ac moerens sic humiliabar (Psal. XXXIV). Quorum nos vestigiis insistentes intelligimus quod salus nostra in tempore tribulationis sit, et prophetae pollicitatio impleatur dicentis: Non relinguuntur, qui in angustia sunt usque ad tempus. Si ergo habet tempus tribulatio et angustia, et non erit sempiterna, seminemus in lacrymis, et metamus in gaudio, non deficientes; quod noverimus Dominum [Col. 0469C] de tentatione liberare cultores suos.

XLIII. Dominus pater noster est; Dominus judex noster est; Dominus princeps, Dominus rex noster; Dominus ipse nos salvabit; cujus praecepta si neglexerimus, permanebimus in angustia. Ipse enim dicit: Qui sequuntur me, possidebunt terram, et haereditabunt montem sanctum meum (Isai. LVII): quem et nos possidebimus, si impleamus legem ejus, et audiamus illud quod dicitur: Mundas facite in conspectu ejus vias vestras. Et iterum: Tollite offendicula de via populi mei. Et alibi: Ejicite de consilio pestilentem, et egredietur cum eo contentio (Jer. XV). Qui justum dicit injustum, et injustum judicat justum, uterque in conspectu Dei immundus est. Caveamus ne dicatur et de nobis: Filii alienati sunt ei [Col. 0469D] (Psal. XVII). Et illud: Filiae Sion elevatae sunt, et ambulaverunt in excelso collo, et in superbia oculorum, trahentes pedibus tunicas, et pedibus simul ludentes (Isai. III), et in correptione nostra rursum prophetalis sermo concordet, dicens: Quomodo facta est meretrix civitas fidelis Sion, plena judicio, in qua justitia dormit? Nunc autem latrones (Isai. I). Et: Populus intelligens commiscebatur meretrici. Tu ergo, Israel, ne ignoraberis (Oseae IV). Si vero divina meditemur, poterimus illud dicere, quod et David: Exsultabo super eloquia tua, sicut qui invenit spolia multa (Psal. CXVIII). Et: Quam dulcia gutturi meo eloquia tua, super mel et favum ori meo. Cantabiles mihi erant justificationes tuae in loco peregrinationis meae [Col. 0470A] (Psal. CX). Et in alio loco: Non proposui ante oculos meos rem iniquam: facientes iniquitatem odio habui. Et non adhaesit mihi cor pravum, declinantes a me malignos non agnoscebam; detrahentem in absconso proximo suo, hunc persequebar, superbo oculo et insatiabili corde cum hoc simul non edebam. Oculi mei super fideles terrae, ut facerem eos sedere mecum.

XLIV. Quorum omnium nos imitemur opera, ut sit in diebus nostris pax et justitia, et non nobis illud eveniat, quod alibi legimus: Super terra populi mei spinae et fenum consurgent (Isai. XXXII). Sed magis innovemus nobis novalia, et non seminemus super spinas. Cumque custodierimus quae mandata sunt nobis, manifesti erimus quod diligamus Deum, [Col. 0470B] sicut testatur et in alio loco Scriptura divina: Qui audit mandata mea et servat ea, ille est qui diligit me. Qui autem diliget me, diligetur a Patre meo, et ego diligam eum, et veniemus ego et Pater meus, et mansionem apud eum faciemus, et ostendam ei meipsum (Joan. XIV). Et, Vos amici mei estis, si feceritis quae praecipio vobis (Joan. XV). Tollamus nobiscum multos sermones, et convertamur ad Dominum Deum nostrum, et dicamus ei: Potes dimittere peccata, ut accipiamus bona, et reddamus ei fructum labiorum nostrorum (Oseae XIV), et delectetur in nobis anima nostra.

XLV. Atque utinam poeniteat nos erroris et negligentiae, et conversi ad priora dicamus: Assur non salvabit nos; super equos non ascendemus; nec [Col. 0470C] jam dicemus: Dii nostri opera manuum nostrarum. Deus qui in te est miserebitur pupilli, sanabo habitacula eorum (Oseae XIV). Rursumque dicet de nobis: Diligam eos manifeste, et avertam iram meam ab eis. Ero quasi ros; Israel florebit ut lilium, et mittet radices suas quasi Libanus. Ibunt rami ejus, et erit quasi oliva fructifera, et odor ejus ut thuris. Revertentur et sedebunt unusquisque in tabernaculis suis, et vivent, et confirmabuntur frumento: florebit sicut vinea memoria eorum, sicut odor thuris Ephraim. Quid ei et idolis? Ego humiliabo eum, et confortabo eum. Ego ut juniperus condensa; ex me fructus ejus inventus est. Quis sapiens, et intelligit haec; aut intelligens, et cognoscit ista (Ibid.)? Atque utinam et nos ex eo fructum afferre valeamus, sine quo nihil [Col. 0470D] boni operis fieri potest.

XLVI. Revertamur ad Dominum, ut de nobis quoque possit dicere: Peccatorum et iniquitatis eorum memor amplius non ero (Isai. XLIII). Non relinquamus legem Dei, quam Pater noster ab eo accipiens nobis tradidit, neque parvi ejus mandata pendamus; ne et super nos planctus ille dicatur: Quomodo obscuratum est aurum, et immutatum argentum bonum: effusi sunt lapides sancti in omni viarum principio (Thren. IV)? Nec post plurimos labores Patris nostri, quos pro salute nostra suscepit, seipsum exemplum virtutis tribuens, glorians de nobis, et apud sanctos loquens. Isti filii mei sunt, et populus meus filii mei, et non denegabunt; et post hujuscemodi testimonium [Col. 0471A] non perdamus fiduciam bonae conscientiae, spoliati vestibus quibus nos induit; et introducti ab eo in stadium, ut legitime certemus, non superemur ab inimicis nostris. Et postquam venerimus ad illud tempus quo egrediamur de corpore, ne inimici efficiamur Patris nostri thesauris servientes: ut qui jejuniis et afflictione corporis debuimus acquirere animae libertatem, carni et deliciis, et pulchrioribus vestimentis, stratisque mollioribus nos dedicemus, non solum ipsi pereuntes, sed et alios qui proficere potuerunt exemplo nostro ducentes ad ruinam, de quibus scriptum est: Non accepistis spiritum servitutis timorem (Rom. VIII), sed fortitudinis, et charitatis, et pudicitiae. Et: Cibus nos non commendat Deo. Neque enim si comederimus, abundabimus: nec si [Col. 0471B] non comederimus, indigebimus. Non est enim regnum Dei cibus et potus, sed justitia, gaudium, et pax in Spiritu sancto (Rom. XIV). Qui in hoc servit Christo, placet Deo, probatus est omnibus. Isaias quoque dicit: Qui exspectant Lominum, immutabunt virtutem, assument pennas ut aquilae; current, et laborabunt; gradientur, et non esurient (Isai. XL). Idcirco elevabit signum in gentes, et congregabit profugos Israel. Cito velociter venient: non esurient, neque dormitabunt. Non dormient, nec solvent zonas de lumbis suis, neque rumpentur in calceamentis eorum corrigiae. Quorum jacula acuta sunt, et intenti arcus; pedes equorum, ut petra fortissima: rotae curruum quasi tempestas; impetum facient ut leones, et aderant ut catuli leonum (Ibid. V).
[Col. 0471C]

XLVII. Et nos igitur sanctorum imitatores simus, nec obliviscamur institutionis, qua nos erudivit Pater noster, dum adhuc esset in corpore. Ne exstinguamus lucernam ardentem, quam posuit super capita nostra. Ad cujus lumen hujus saeculi incedentes, meminerimus, quod per studium illius Deus nos in propriam familiam receperit, peregrenis hospitium tribuens, in maris turbinibus constitutis portum ostendens, panem in fame, umbram in aestu, vestimentum in nuditate; imperitos praeceptis spiritalibus erudivit; vitiis servientes castitate circumdedit; procul positos sibi junxit. Ne post illius dormitionem obliviscamur tantae bonitatis et beneficiorum immortalium, vertentes furorem in judicium, et fructum justitiae in amaritudinem, et loquatur contra [Col. 0471D] nos: Judicate inter me et vineam meam. Exspectavi ut faceret fructum, et fecit iniquitatem, et non justitiam, sed clamorem (Isai. V); et veniat super nos illa maledictio, quam prophetalis sermo ille prosequitur, et quam omni studio fugere ac vitare debemus, sequentes conversationem eorum qui nos in Domino praecesserunt Patrum pariter ac fratrum: qui renuntiantes saeculo, et inoffenso ad Dominum pergentes gradu, nunc ejus haereditate potiuntur: quam vereor ne perdamus nostra desidia, et illud nobis propheticum aptetur, quod dictum est in Ephraim: Oleum in Aegyptum mercatur (Oseae XXII). Mixti sunt in gentibus, et didicerunt opera eorum (Psal. CV). Ne postquam vocati sumus in libertatem, [Col. 0472A] sicut scriptum est: Tollam vos unum de populo, et duos de familia, et inducam vos in Sion, et dabo vobis pastores secundum cor meum, qui pascant vos cum disciplina (Jer. III); resolvantur vincula charitatis, et dicatur de nobis: Filius glorificat patrem, et servus dominum suum. Si pater ego sum, ubi est gloria mea? Si Dominus, ubi est timor meus (Malach. I)?

XLVIII. Idcirco unusquisque nostrum clamat ad Dominum: Muri Sion deducant sicut torrentes iacrymas die ac nocte. Ne des requiem tibi, neque taceat pupilla oculi tui. Surge, et lauda in nocte, in principio vigiliarum tuarum: effunde sicut aquam cor tuum in conspectu Domini. Leva ad illum manus tuas pro animabus parvulorum tuorum, qui defecerunt in capite [Col. 0472B] universorum gressuum (Thren. II). Ne illud contra nos dicatur: Luxit et corruptus est orbis. Luxerunt excelsi terrae, et terra impie egit propter habitatores suos: dereliquerunt enim legem, et immutaverunt praecepta mea testamentum aeternum. Idcirco maledictio devorabit terram, quia peccaverunt habitatores ejus, et dereliquerunt homines pauci (Isai. XXIV). Ne et nostrum vinum lugeat et vinea, et ingemiscant, qui prius toto animo laetabantur, dicaturque de nobis: In domo insaniam confinxerunt, corrupti sunt sicut dies collis. Aut illud: Captio ex vobis est. Et, Dixistis enim, fecimus testamentum cum inferno, et cum morte pactum (Isai. XXVIII). Quae verba vitantes, credimus magis, quod in tempore suo Orietur stella ex Jacob, et exsurget homo de [Col. 0472C] Israel, qui percutiet principes Moab, et filios Seth (Num. XXIV). Ut non sit in domo Israel stimulus furoris, et spina doloris (Ezech. XXVIII). Quia facta est Domino pars ejus Jacob, funiculus haereditatis ejus Israel (Deut. XXXII). Et alibi loquitur Jeremias: Si cessaverit in conspectu meo lex ista, gens etiam Israel cessare poterit (Jer. XXXI). Et rursum: Dabo laborem eorum justis, et tastamentum aeternum ponam cum ipsis, et scietur in gentibus semen eorum, ac nepotes. Omnis, qui viderit eos, cognoscet, quia isti sunt semen a Domino benedictum, et gaudia perfruentur Domini (Isai. LXI).

XLIX. Et nos ergo scrutemur vias nostras, et gressus dijudicemus, et sequamur odorem scientiae: abscondentes semper verba ejus in cordibus nostris, [Col. 0472D] ut simus immaculati in via, et in lege Domini ambulemus. Non nos terreat fragilitas corporis, et longi temporis labor. Patres vestri ubi sunt, et Prophetae, ut scriptum est, nunquid aeternum vivent? Verba autem mea et legitima mea suscipite, quae ego praecipio in Spiritu meo servis meis prophetis, qui fuerunt cum patribus vestris (Zach. I). Sentiamus ineffabilem clementiam Dei nostri, qui usque hodie ad poenitentiam nos hortatur, dicens: Nunquid qui cadet non resurget? aut qui aversatur, non revertetur? Quare aversatus est populus meus aversione impudenti, et obtinuerunt in voluptatibus suis, et noluerunt reverti (Jer. VIII)? Si reversi fuerimus ad eum, aedificabit nos Spiritu suo, juxta illud quod scriptum est: Aedificans [Col. 0473A] Hierusalem Dominus, dispersiones Israelis congregabit (Psal. CXLVI).

L. Quod autem nostri coetus et communio ex Deo sit, qua nos invicem copulamur, Apostolus nos docuit dicens: Bonorum operum communionis oblivisci nolite, talibus enim victimis placatur Deus (Hebr. XIII). In Actibus apostolorum quoque idem legimus: Multitudinis autem credentium erat cor unum et anima una, et nullus suum quid dicebat, sed erant eis universa communia. Et virtute magna dabant apostoli testimonium resurrectionis Domini Jesu (Act. IV). Et Psalmista in eadem verba consensit, dicens: Ecce quam bonum, et quam jucundum, habitare fratres in unum (Psal. CXXXII). Et nos in coenobiis commorantes, et nobis mutua charitate sociati, demus studium, [Col. 0473B] ut quomodo sanctorum Patrum in hac vita meruimus consortium, ita in futuro quoque participes eorum simus: scientes quod crux vitae nostrae doctrinaeque principium sit, et oporteat nos cum Christo pati, et nosse, quod absque tribulationibus et angustiis nullus victoriam consequatur. Beatus vir qui suffert tentationem, quia cum probatus fuerit, coronam vitae accipiet (Jac. IV). Et iterum: Laboravit in saeculum, et vivet in aeternum. Si tamen compatimur, ut et glorificemur. Aestimo, inquit, quod non sunt condignae passiones hujus temporis ad futuram gloriam, quae revelabitur in nobis (Rom. VIII). Et alibi scriptum est: Existimavi, ut cognoscerem hoc, labor est in conspectu meo (Psal. LXXII). Et iterum: Ego laboravi sequens te, et diem hominum non consideravi [Col. 0473C] (Jer. XVII). Et alio loco: Multae tribulationes justorum, et ex omnibus his liberabit eos Dominus (Psal. XXXIII). Et Dominus noster loquitur in Evangelio: Qui perseveraverit usque in finem, hic salvus erit (Matth. X). Et alibi: Hic est liber mandatorum, et lex scripta in sempiternum. Omnes qui observaverint eam, vivent; qui autem dereliquerint, morientur. Revertere, Jacob, et apprehende eum; ambula in splendore luminis ejus, et non des alteri gloriam tuam, et ea quae conducunt tibi, genti alienae. Beati sumus, Israel, quia placita Deo nostro nota sunt nobis. Confide, popule meus, memoriabilis Israel (Baruch. IV). Et iterum Isaias loquitur: Laetare, Israel, et festum agite diem, omnes qui diligitis eum. Gaudete, qui confiditis in eo, ut fugatis, et impleamini ex uberibus consolationis [Col. 0473D] ejus (Isai. LXVI).

LI. Habeamus curam legendarum et discendarum Scripturarum, et in earum semper meditatione versemur, scientes scriptum: Ex fructu oris sui vir saturabitur, et merces labiorum ejus reddetur (Prov. XIII). Haec sunt quae nos ducunt ad aeternam vitam quae nobis tradidit Pater noster et jugiter meditanda praecepit; ut impleatur illud in nobis, quod scriptum est: Erunt haec verba, quae ego praecipio tibi hodie, in corde tuo et in anima tua; docebis ea filios tuos, et loqueris in eis sedens in domo, et ambulans in via, et accubans, atque consurgens. Scribe ea pro signo in manu tua, et erunt immobilia ante oculos tuos. Scribes quoque ea in postibus domuum tuarum, [Col. 0474A] et in liminibus, ut discatis timere Dominum cunctis diebus quibus vivitis (Deut. XI). Salomon quoque ipsum significans dicit: Scribe ea in latitudine cordis tui (Prov. III).

LII. Considerate quantis testimoniis ad meditationem sacrarum Scripturarum nos sermo Domini cohortetur, ut quae ore volvimus, corde possideamus. Bonum est homini, cum levaverit jugum ab adolescentia sua. Sedebit solitarius et tacebit, quoniam levabit super se jugum, dabit percutienti se maxillam, saturabitur opprobriis, quoniam non semper abjiciet Dominus (Thren. III). Et alibi scriptum est: Recordatus sum misericordiae infantiae tuae. Et iterum: Laetare, juvenis, in adolescentia tua, et exsultet cor tuum in diebus juventutis tuae, et ambula in viis cordis tui [Col. 0474B] absque macula, et in conspectu oculorum tuorum, et scito quoniam in omnibus his adducat te Dominus in judicio. Aufer furorem a corde tuo, et malitiam a carne tua, quoniam adolescentia et stultitia vanitas est (Eccl. XI). Et, Memento creatoris tui in diebus adolescentiae tuae, donec veniant dies pessimi, et occupent anni, in quibus dices: Non est mihi in eis voluntas; donec obtenebrescat sol, et lux, et luna, et stellae, et convertantur nubes post pluviam. In die qua movebuntur custodes domus, et subvertentur viri virtutis, et cessent molentes, quia paucae factae sunt; et obscurabuntur, quae vident in foraminibus, et claudent vias in foro in infirmitate vocis molentis. Et exsurgent ad vocem passeris, et humiliabuntur omnes filii cantici. Et quidem ab alto aspicient, et pavores in via, et floreat [Col. 0474C] amygdalum, et ingrassetur locusta, et scindatur capparis. Quoniam abiit homo in domum saeculi sui, et gyraverunt in foro qui plangunt, quoadusque evertatur funiculus argenti, et conteratur monile auri, et confringatur hydria ad fontem, et impediatur rota super lacum, et convertatur pulvis in terram, sicut fuit, et spiritus revertatur ad Dominum, qui dedit eum (Ibid. XII). In Evangelio quoque scriptum est: Pueri, nunquid habetis pulmentum? Mittite in dexteram partem navis, et invenietis (Joan. XXI). Et iterum: Omnis puer ac juvenculus, qui nescit hodie bonum ac malum, ipsi intrabunt in terram bonam. Ac rursum: Omne masculinum quod aperit vulvam, sanctum vocabitur (Exod. LIV). Et in Evangelio: Puer autem ibat, et crescebat, et proficiebat apud Deum et apud [Col. 0474D] homines (Luc. II). Jesus quoque minister Moysi juvenis erat, et non egrediebatur de tabernaculo Dei. Et de David scriptum legimus: Puer flavi coloris, elegantibus oculis (I Reg. XVI). Timotheus quoque adhuc puer et adolescens sacris litteris eruditus est, ut ad fidem Domini Salvatoris illarum semita perveniret. Et de Daniele, quia eruditus erat, scriptum legimus, quod vir desideriorum appellatus sit (Dan. X). Joseph quoque erat dilectissimus patri suo, quoniam ejus imperiis serviebat, et decem ac septem adhuc natus annos praecepta illius legem vitae suae arbitrabatur.

LIII. Et haec cuncta replicavi, ut sanctorum vitas considerantes, non circumferamur omni vento doctrinae [Col. 0475A] (Ephes. IV), sed laboremus, et eorum conversationem nostrae vitae propositum habeamus exemplum, ut simus populus Dei peculiaris. Nec contristemus Spiritum sanctum, in quo signati sumus in die redemptionis; ne illum exstinguamus in nobis: et prophetias non contemnamus; ne forsitan volenti Spiritui sancto habitare in nobis non demus locum. Nullum alium timeamus, praeter Deum, qui ultor et judex est operum singulorum, et cum sancto sanctus est, et cum viro innocente innocens (Psal. XVII); et dicit: Ego amantes me diligo, et qui me quaerent invenient gaudium (Prou. VIII). Et alibi loquitur: Si ambulaveritis contra me perversi, ego ambulabo contra vos perversus (Lev. XXVI).

LIV. Non irascamur invicem (Psal. IV): etiamsi [Col. 0475B] ira nos vicerit, non peccemus irati, solis occubitum poenitentia praeoccupantes (Matth. XVIII). Meminerimus esse praeceptum, quoties peccanti in nos ignoscere debemus, et munus nostrum relinquere ante altare: quod nequaquam suscipitur, si non fuerit reconciliatione placabile (Ibid. V): ut possimus dicere: Dimitte nobis debita nostra, sicut et nos dimittimus debitoribus nostris (Luc. XI). Et Apostolus praecepit: Si quis habet adversus aliquem querimoniam, sicut et Christus donavit nobis, sic facite (Col. V). Simus discipuli mansuetudinis sanctorum omnium, et praecipue David, de quo scriptum est: Memento, Domine, David, et omnis mansuetudinis ejus (Psal. CXXXI). Et Moysi, de quo legitur, quod fuerit mansuetus super omnem terram (Num. XII). Et Dominus [Col. 0475C] in Evangelio de mansuetis ac mitibus loquitur: Beati mansueti et mites corde, quoniam ipsi possidebunt terram (Matth. V). Magnae sapientiae est, mansuetudinem possidere, et audire: Sapiens esto, fili, ut laetetur cor meum (Prov. X). Et iterum: Imitatores estote Dei, filii charissimi (Ephes. V). Et, Estote perfecti, sicut et Pater vester, qui in coelis est, perfectus est (Marc. V). Et alibi: Sancti estote, quoniam ego sanctus sum, dicit Dominus (Lev. V).
[Col. 0476A]

LV. Quae legentes testimonia, seminemus nobis justitiam, ut metamus fructum vitae. Illuminemus lucem scientiae, quia tempus est ut cognoscamus Deum, donec veniat fructus justitiae nobis. Ecce nunc tempus acceptabile, et dies salutis (II Cor. VI). Et vere, secundum quod scriptum est, Plenitudo legis est dilectio (Rom. XIII). Joanne in haec eadem concinente: Hoc praeceptum accepimus a Patre, ut diligatis invicem (Joan. XV). Et, Qui diligit Deum, diligat et fratrem suum (II Joan. IV). Et, Non sicut Cain, qui ex maligno erat, occidit fratrem suum. Et quare occidit? quia opera ejus maligna erant; fratris autem ejus bona. Non admiremur, fratres, si oderit nos mundus: nos scimus, quia transivimus de morte ad vitam, eo quod diligamus fratres (I Joan. III). Ergo [Col. 0476B] diligamus nos mutuo.

LVI. Loquar aliud ad vos audentius, filii charissimi. Ex quo credidit mihi Deus conversationis vestrae et sanctae conversationis gregem, non cessavi lacrymis monere, et docere singulos, ut placeatis Deo; nec subtraxi aliquid, quod vobis utile sentiebam, ut dicerem: Et nunc commendo vos Deo, et verbo gratiae ejus, qui potest vos aedificare, et dare vobis haereditatem cum sanctis (Act. XX). Vigilate, omni studio curaque contendite, ne obliviscamini propositi vestri, sed implete quod vos scitis esse pollicitos. Ego enim jam delibor, et tempus resolutionis meae adest: qui certamen bonum ex parte certavi, cursum consummavi, fidem servavi. De caetero reposita est mihi corona justitiae, quam reddet mihi [Col. 0476C] Dominus in illa die justus judex: non solum mihi, sed et omnibus qui dilexerunt justitiam ejus (II Tim. IV), et omnia Patris mandata fecerunt. Finis verbi: omnia audi, Deum time, et mandata ejus custodi; quoniam omnis homo: universum opus Deus adducet in judicium, sive bonum, sive malum sit (Eccl. XII).

Explicit doctrina sancti Orsiesii.



REGULA ORIENTALIS ORIENTALIUM REGULIS COLLECTA A VIGILIO DIACONO.




[Col. 0475D]
DE REGULA ORIENTALI VETERUM TESTIMONIA.


Gennadius Massil. Script. Eccl., cap. 51.

Vigilius diaconus composuit ex traditione Patrum, monachorum regulam, quae in coenobio ad profectum fratrum in conventu legitur, breviato et aperto sermone, totius monasticae professionis in se tenentem disciplinam.

Sanctus Benedictus Anianae abbas Concordiae Regularum multa Orientalis, sive Orientalium regulae capita inserit.

Smaragdus quoque abbas in expositione Regulae sancti Benedicti, cap. 28, Regulam Orientalem, capite autem 31, Regulam Patrum Orientalium appellat.

Annales Trevirenses in Apologia monasterii sancti Maximini part. II, cap. 1. Et apud Christoph. Broverum lib. VII Annal. Trevir.

Erecta fuit ibidem religio Christiana monastica sub Regula Orientalium Monachorum.




[Col. 0477]
OBSERVATIO CRITICA IN REGULAM SEQUENTEM.

Hucusque octo Regulae Orientalium Patrum exhibitae sunt in hoc Lucae Holstenii Codice, ex quibus Vigilius diaconus hanc monachorum Regulam composuit, quae proin merito et Orientalis dici potest, quamvis in Occidente scripta videatur. Laudat quidem hane Regulam Gennadius, asseritque illam breviato et aperto sermone totius monasticae professionis disciplinam continere, ex qua proin sanctus Benedictus, Anianae abbas, suae Regularum Concordiae multa inseruit; quemadmodum et Smaragdus, Sancti Michaelis in Lotharingia abbas, in sua Regulae Benedictinae Expositione. Constat autem haec Regula XLVII capitibus, quibus includitur quidquid ad bonum cujusque monasterii regimen pertinet, et quae ex Regula sancti Pachomii plerumque desumitur; cum persaepe ibidem propriae sancti Pachomii sententiae reperiantur. Vixit quidem Vigilius diaconus saeculo quinto, sed ignoratur cujus ecclesiae fuerit diaconus, quamvis apud Gallos floruisse supponi possit, cum nonnulli contendant hanc Regulam Orientalem, ab ipso compositam, in monasterio Sancti Maximini Trevirensis eodem saeculo fuisse observatam.




[Col. 0477B]
INCIPIT REGULA ORIENTALIS. (C)
[Col. 0477A]

I. Ut neque seniores in regendis fratribus inaniter laborent, neque disciplina juniorum vacillet, quae abbatis conversatione stabilita firma sit, oportet abbatem irreprehensibilem esse, severum, patientem, jejunum, pium, humilem: ut doctoris et Patris locum impleat seipsum formam praebens bonorum operum. Ad cujus ordinationem omnes fratres respiciant; nihil sine consilio et auctoritate ipsius facientes. Qui sustinens monasterii necessitates de omnibus quae in monasterio sunt libere judicabit; nullius personam accipiens, nec ulli gratiam praestans, seu unumquemque secundum merita quotidianae conversationis in veritate judicans, admoneat, hortetur, castiget, condemnet, vel suscipiat, si ita utile videtur, venientes ad monasterium; vel ejiciat, si ita necessitas fuerit, [Col. 0477B] male habitantes.

II. In monasterio seniores sint duo, ad quos vel praesente abbate vel absente omnium fratrum disciplina et omnis cura monasterii pertineat: dantes sibi vices per dies, et dividentes inter se pondus ac necessitatem monasterii; ex quibus unus tempore suo praesens in monasterio semper erit, ad praestandum abbati solatium, vel obsequium advenientibus fratribus; et ad procedendum, ubi necessitas communis exegerit, atque diligentiam circa omnia quae ad quotidianam custodiam et conversationem monasterii pertinent adhibendam: ut quaecunque ad obsequium usumque monasterii facienda sunt, sine negligentia et querela faciant. Alius cum fratribus erit, tempore suo exiturus cum ipsis ad omnia [Col. 0477C] opera et omnem necessitatem, providens ne quid contra disciplinam faciant. Qui considerans omnes actus singulorum, si quae contra rationem facta viderit, sed per se emendet, vel abbati indicet.

III. Ille vero, qui secundum ordinem disciplinae ordinatione abbatis ex consilio et voluntate omnium fratrum fratribus praepositus est, omnem ad se curam de disciplina fratrum et diligentiam monasterii revocabit; habens potestatem abbate absente faciendi omnia quae abbas praesens facit. Ille autem patientiam, mansuetudinem, humilitatem, charitatem, aequitatem, sine personarum acceptione servabit; ita agens, ut nec abbati taedium generet, nec fratres intemperantia illius laborent. Haec observabit senior [Col. 0478A] monasterii qui fratribus praepositus est, referens ad abbatem omnia, vel praecipue illa quae per se non voluerit explicare.

IV. Commendatum aliquod etiam a germano fratre nullus accipiat: nihil in cella sua absque Praepositi jussione quispiam habeat, nec poma quidem vilissima, et caetera hujuscemodi.

V. Operantes vero fratres nihil loquantur saeculare: sed aut meditentur ea, quae sancta sunt, aut certe silebunt.

VI. Qui autem coquinat, antequam fratres reficiant, non gustabit quidquam.

VII. Nemo in cella aut in domo sua habeat quidquam praeter ea, quae in communi monasterii lege praecepta sunt.
[Col. 0478B]

VIII. Cumque ad dormiendum se collocaverint, alter alteri non loquatur. Cellam alterius, nisi prius ad ostium percutiat, introire non audeat.

IX. Mutare de his quae a Praeposito acceperit cum altero non audebit. Nec accipiet melius et dabit deterius, aut e contrario dans melius et deterius accipiens. Nemo ab altero accipiat quidpiam, nisi Praepositus jusserit.

X. Clausa cella nullus dormiat, nec habeat cubiculum quod claudi possit, nisi forte aetati alicujus vel infirmitati Pater monasterii concesserit.

XI. Nemo a terra solvat funiculum absque jussione Patris. Qui in monasterio fratrum invenerit quidpiam, suspendat ut tollat qui cognoverit.

XII. Ad collectam et ad psallendum nullus sibi [Col. 0478C] occasiones inveniat, quibus se dicat occupatum, quasi ire non possit. Et si in monasterio, vel in agro, aut in itinere, aut in quolibet ministerio fuerit, orandi et psallendi tempus non praetermittat.

XIII. Qui minister est, habeat studium ne quid operis pereat in monasterio. In qualicunque omnino arte, quae exercetur a fratribus, si quid perierit, et per negligentiam fuerit dissipatum, increpetur a Patre minister operum; et ipse iterum increpet alium qui opus perdiderit, duntaxat juxta voluntatem et praescientiam principis, absque quo nullus increpandi fratrem habebit potestatem.

XIV. Si inventus fuerit unus a fratribus aliquid [Col. 0479A] per contentionem agens, vel contradicens majoris imperio, increpabit juxta mensuram peccati sui.

XV. Qui mentitur, aut odio quemquam habere fuerit deprehensus, aut inobediens, aut plus joco quam honestum est deditus, aut otiosus, aut dure respondens, aut habens consuetudinem fratribus detrahendi vel his qui foris sunt, et omnino quidquid contra Regulam Scripturarum est et monasterii disciplinam, et audierit Pater monasterii, vindicabit juxta mensuram opusque peccati.

XVI. Si omnes fratres viderint Praepositum nimium negligentem, aut dure increpantem fratres, et mensuram monasterii excedentem, referant hoc Patri, et ab eo increpetur. Ipse autem Praepositus nihil faciat, nisi quod Pater jusserit: maxime in re nova. [Col. 0479B] Quae ex more descendit, servabit Regulam monasterii.

XVII. Praepositus vero non inebrietur, nec sedeat in humilioribus locis. Ne rumpat vincula quae Deus in coelo coadidit ut observentur in terris. Ne lugeat in die festo Domini Salvatoris; dominetur carni suae juxta mensuram Sanctorum. Non inveniatur in excelsis cubilibus, imitans morem gentilium. Non sit duplicis fidei. Non sequatur cordis sui cogitationes, sed legem Dei. Non resistat sublimioribus tumenti animo potestatibus. Ne fremat, nec hirriat iratus super humiliores; nec transferat terminos Regulae. Non sit fraudulentus, neque in cogitationibus verset dolos; nec negligat peccatum animae suae; nec vincatur [Col. 0479C] carnis luxuria. Non ambulet negligenter. Non loquatur verbum otiosum. Non ponat scandalum ante pedes caeci. Non doceat voluntatem animam suam. Non resolvatur risu stultorum ac joco. Non capiatur cor ejus ab his qui inepta loquuntur et dulcia. Non vincatur muneribus; non parvulorum sermone ducatur. Non deficiat in tribulatione. Non mortem timeat, sed Deum; non praevaricator sit propter imminentem timorem. Non relinquat verum lumen propter modicos cibos. Non nutet ac fluctuet in operibus suis. Non mutet sententiam, sed firmus sit solidique decreti; justus, cuncta considerans; judicans in veritate absque appetitu gloriae; manifestus Deo et hominibus, et a fraude procul. Ne ignoret conversationem suorum, nec ad eorum scientiam [Col. 0479D] caecus existat. Nulli noceat per superbiam; nec sequatur concupiscentias oculorum. Veritatem nunquam praetereat: oderit injustitiam. Secundum personam nunquam judicet pro muneribus, nec condemnet animam innocentem per superbiam. Non rideat inter pueros: non deserat veritatem timore superatus. Non despiciat eos, qui indigent misericordia. Non deserat justitiam propter lassitudinem; ne perdat animam suam propter verecundiam: ne respiciat dapes lautioris mensae: nec pulchra vestimenta desideret; nec se negligat, sed semper dijudicet cogitationes suas. Non inebrietur vino, sed humilitati junctam habeat veritatem. Quando judicat, sequatur praecepta majorum et legem Dei, quae in toto orbe praedicata est.
[Col. 0480A]

XVIII. Si deprehensus fuerit aliquis e fratribus libenter cum pueris ridere et ludere, et habere amicitias aetatis infirmae, tertio commoneatur, ut recedat ab eorum necessitudine, et memor sit honestatis, et timoris Dei: si non cessaverit, corripiatur, ut dignus est correptione severissima.

XIX. Qui contemnunt praecepta majorum, et Regulas monasterii, quae Dei praecepto constitutae sunt, et parvipendunt seniorum consilia, corripiantur juxta ordinem constitutum, donec corrigantur.

XX. Majores, qui cum fratribus mittuntur foras, quandiu ibi fuerint, habebunt jus Praepositorum, et eorum regentur arbitrio. Docebunt fratres per constitutos dies; et si forte inter eos ortum fuerit aliquid simultatis, audient ipsi majores, et dijudicabunt [Col. 0480B] causam, et dignum culpa increpabunt; vel ad imperium eorum statim pacem pleno corde consocient.

XXI. Si quis frater contra Praepositum suum habuerit tristitiam, aut ipse Praepositus contra fratrem aliquam querimoniam, probatae fratres conversationis et fidei eos audire debent, et dijudicabunt inter eos. Si tamen absens est Pater monasterii, vel alicubi profectus, primum quidem exspectabunt eum: sin autem diutius vident foris demorari, tunc audient inter Praepositum et fratrem; ne diu suspenso judicio tristitia major oriatur, ut et ille qui Praepositus est, et ille qui subjectus est, et illi qui audiunt, juxta timorem Dei cuncta faciant, et non dent in ullo occasionem discordiae.
[Col. 0480C]

XX. Nullus mittatur foras ad aliquod negotium solus. Missi vero non singuli, sed bini vel terni ambulent: ut dum se invicem custodiunt et consolantur, et seniores eorum de honesta eorum conversatione securi sint, et illi non periclitentur. Observantes tamen hoc, ut non se invicem fabulis inanibus destruant, neque negligentiae dent locum destructionis; sed unusquisque in actu suo attentus sit, prout tempus fuerit.

XXIII. Quando autem reversi fuerint in monasterium, si ante ostium viderint aliquem quaerentem suorum affinium, de his qui in monasterio commorantur, non valebunt ire ad eum, et nuntiare, vel evocare. Et omnino quidquid foris gesserint, in [Col. 0480D] monasterio narrare non praesumant.

XXIV. Omnibus erit potestas legendi usque ad horam tertiam: si tamen nulla causa exstiterit, qua necesse sit etiam aliquid fieri. Post horam vero tertiam si quae statuta sunt, sicut scriptum est, per superbiam, vel negligentiam, vel desidiam intercedentem non custodierit, sciat se cum in hoc errore deprehensus fuerit, culpabilem judicandum; quia per suum errorem et alios in vitium mittit.

XXV. Cellarii vero cura sit, ut abstinentiam et sobrietatem studens illata in monasterio ad sumptus fratrum diligenter et fideliter servet: nihil suscipiens, nec quidquam tradens sine auctoritate vel seniorum consilio. Qui etiam omnia utensilia, quae in monasterio sunt, id est, vestem, vas, ferramentum, et [Col. 0481A] quidquid usibus quotidianis necessarium est, custodiat; et unamquamque rem proferens, cum fuerit necessarium, ab eo iterum ad reponendum, cui utendo consignaverit, recepturus. Ad victum vero fratrum proferat ac tradat septimanariis, ad condiendos cibos det necessaria secundum quotidianae expensae consuetudinem, neque profuse, neque avare; ne vitio ipsius vel monasterii substantia gravetur, vel fratres patiantur injuriam. Sed et necessitatem infirmorum fratrum ac laborem considerans, nihil aegrotantium desideriis neget ex his, quae habuerit, quantum illis necesse fuerit. Advenientibus diversis fratribus escas parabit. Haec erit cura custodis cellarii, recurrens semper ad seniorum consilium, et requirens de omnibus, vel praecipue de his quae proprio suo intellectu [Col. 0481B] non potuerit adimplere.

XXVI. Ostiarii cura sit, ut omnes advenientes intra januas recipiat; dans eis responsum honestum cum humilitate et reverentia, ac statim nuntians vel abbati, vel senioribus, quis venerit, et quid petierit. Nec ullus extraneorum patiatur injuriam; neque habeat cum aliquo de fratribus necessitatem ac facultatem loquendi, absque scientia abbatis vel seniorum praesentia. Si quid vero cuicunque de fratribus missum mandatumque fuerit, nihil ad ipsum perveniat priusquam abbati vel senioribus indicetur. Ante omnia ostiarius monasterii haec observabit, ne quemquam de fratribus foris januam exire permittat.

XXVII. Si quis accesserit ad ostium volens saeculo renuntiare, et fratrum aggregari numero, non [Col. 0481C] habeat libertatem intrandi; sed prius nuntietur Patri monasterii, et manebit paucis diebus foris ante januam, ac docebitur orationem Dominicam, et psalmos quantos potuerit discere; et diligenter sui experimentum dabit, ne forte mali quidpiam fecerit, ut turbatus ad horam timore discesserit, aut sub aliqua potestate sit; et utrum possit renuntiare parentibus suis, et propriam contemnere facultatem. Si eum viderint aptum ad omnia, tunc docebitur et reliquas monasterii disciplinas; quae facere debeat, quibusque servire, sive in collecta omnium fratrum, sive in domo cui tradendus est, sive vescendi ordine: ut instructus atque perfectus in omni opere bono fratribus copuletur. Haec observabit custos januae, referens [Col. 0481D] omnia, sicut superius scriptum est, et annuntians senioribus.

XXVIII. Septimanarii ad cibos parandos, vel ad luminaria concinnanda, vel ad nitores faciendos, et quae ad obsequium ususque monasterii pertinent, semper parati sint. Hos nulla alia necessitas occupet, sed in hoc studium impendant, ut rem susceptam utiliter et diligenter impleant. Et si quid forte nesciunt, de his quae agere debent, sine dissimulatione seniores suos semper interrogent.

XXIX. Hi itaque quibus disciplina, vel utilitas, vel opinio, vel obsequium monasterii creditur, officia sibi injuncta fideliter custodiant et impleant. Hos enim errare non decet, qui ad omnes errores emendandos praepositi sunt. Qui si vel superbia, vel [Col. 0482A] negligentia, vel desidia aliqua ex his praetermiserint, quae in Regula continentur; per ipsosque destructio esse coeperit, per quos debet aedificatio crescere, omnibus condemnationibus, quas Regala continet, subjacebunt.

XXX. Inter omnes fratres hoc observabitur, vel obedientes senioribus suis, et deferentes sibi invicem, habeant patientiam, moderationem, humilitatem, charitatem, pacem sine figmento et mendacio, et maledictione, et verbositate, et jurandi consuetudine, ita ut nemo suum quidquam vindicet, neque ullus aliquid peculiariter usurpet; sed habeant omnia communia.

XXXI. Sine seniorum verbo et auctoritate nullus fratrum quidquam agat: neque accipiat aliquid, neque [Col. 0482B] det; neque usquam prorsus procedat.

XXXII. Cum vero inventa fuerit culpa, ille qui culpabilis invenitur, corripiatur ab abbate secretius. Quod si non sufficit ad emendationem, corripiatur a paucis senioribus. Quod si nec sic emendaverit, excommunicetur, et non manducet quidquam. Cui si nec hoc quidem profuerit, in quolibet loco fuerit, postremus inter omnes in psallendi ordine ponatur. Quod si in pravitate perseverat, etiam psallendi ei facultas auferatur. Quem si vel haec confusio non commoverit, abstineatur a conventu fratrum; ita ut nec mensae, nec Missae intersit, neque cum eo ullus frater de junioripus colloquatur. Abstinebitur autem tamdiu, quandiu vel qualitas culpae poposcerit, secundum abbatis ac seniorum arbitrium; vel se ex corde pro culpa [Col. 0482C] poenitens humiliaverit, et veniam erroris sui omnibus praesentibus petierit. Quod si in fratrem peccavit, etiam ab eo fratre veniam petat, cui injuriam fecit.

XXXIII. Si quis errori ejus consenserit, et secundum duritiam illius magis consilium dederit, ut se tardius humiliet, sciat se, cum in hoc errore fuerit deprehensus, simili modo culpabilem judicandum.

XXXIV. Hoc etiam addendum fuit, ut frater, qui pro qualibet culpa arguitur vel increpatur, patientiam habeat, et non respondeat arguenti se: sed humiliet se in omnibus et emendet.

XXXV. Si vero fuerit aliquis tam durus, et tam alienus a timore Domini, ut tot castigationibus et tot remissionibus non emendet, projiciatur de monasterio, et velut extraneus habeatur: ne vitio ipsius [Col. 0482D] alii periclitentur.

XXXVI. Quod si aliquis locutus fuerit, vel riserit in vescendo, increpetur, et agat poenitentiam.

XXXVII. Si quis ad manducandum tardius venerit absque majoris imperio, similiter agat poenitentiam, aut ad cellam suam jejunus revertatur.

XXXVIII. Si aliquid necessarium fuerit in mensa, nemo audebit loqui, sed ministrantibus signum soni dabit. Ministri vero absque his quae in commune fratribus praeparata sunt, nihil aliud comedant, nec mutatos cibos sibi audeant praeparare.

XXXIX. Nemo plus alteri dabit quam alter accepit; quod si obtenditur infirmitas, Praepositus domus [Col. 0483A] perget ad ministros aegrotantium, ab his quae necessaria sunt accipiet.

XL. Quando ad ostium monasterii aliqui venerint, si clerici fuerint aut monachi, majori honore suscipientur: lavabuntque pedes eorum, juxta Evangelii praeceptum, et praebebunt eis omnia quae apta sunt usui monachorum.

XLI. Si quis ad ostium monasterii venerit, dicens velle se videre fratrem suum vel propinquum, janitor nuntiabit abbati, et permittente eo accipiet comitem, cujus fides probata est; et sic mittetur ad fratrem videndum vel proximum.

XLII. Si propinquus alicujus mortuus fuerit, prosequendi funus non habebit licentiam, nisi Pater [Col. 0483B] monasterii praeceperit.
[Col. 0484A]

XLIII. Nullus de horto tollat olera, nisi ab hortulano acceperit.

XLIV. Nemo alteri loquatur in tenebris; nullus in psiatho cum altero dormiat; manum alterius nemo teneat; sed sive steterit, sive ambulaverit, sive sederit, uno cubito distet ab altero.

XLV. Si quis tulerit rem non suam, ponetur super humeros ejus; et sic agat poenitentiam publice in collecta.

XLVI. Si Praepositus injuste judicaverit, injustitiae ab aliis condemnabitur.

XLVII. Qui consentit peccatis, et defendit alium delinquentem, maledictus erit apud Deum et homines, corripietur increpatione severissima.
[Col. 0484B]

Explicit Regula Orientalis.



SANCTI BASILII CAESAREAE CAPPADOCIAE EPISCOPI REGULA AD MONACHOS.




[Col. 0483B]
DE S. BASILIO EJUSQUE REGULA VETERUM TESTIMONIA.


S. Gregorius Nazianz., orat. 20, in S. Basilium.

Quis magis quam ille aut virginitatem coluit, aut carni leges imposuit; idque non suo tantum exemplo, sed etiam opera aliis impensa? Cujus sunt virginum coenobia, et scripto comprehensa Regularum statuta; quibus et sensus omnes castigabat, et membra omnia componebat, et veram virginitatem servare admonebat.


Gregorius presb., orat. de S. Greg. Naz.

Hic porro commorantes (Gregorius et Basilius) et mutua exstimulatione virtutem augebant, et vitae monasticae leges piis Deoque devotis hominibus atque a mundi societate disjunctis ferebant, Lycurgi legibus placidiores, Solonis graviores, Minois aequiores. Imo vero ut de his virissublimius aliquid dicam, Moysem imitantur, nubeque obtecti, atque ut a tumultuaria et turbulenta hac vita procul se removerent, in montem secedentes, legislatoris officio fungebantur.


S. Hieronymus, Script. Eccl., cap. 116.

Basilius Caesareae Cappadociae, quae prius Mazaca vocabatur, episcopus, egregios contra Eunomium elaboravit libros, et de Spiritu sancto volumen, et asceticum, et breves variosque tractatus.


Rufinus, Hist. eccl., lib. II, cap. 9.

Basilius Ponti urbes et rura circumiens, desides gentis illius animos, et parum de spe futura sollicitos stimulare verbis, et praedicatione succendere, callumque ab his longae negligentiae coepit abolere, subegitque, abjectis inanium rerum et saecularium curis, suimet notitiam recipere, in unum coire, monasteria construere, psalmis et hymnis et orationibus docuit vacare; pauperum curam gerere, eisque habitacula honesta, et quae ad victum necessaria sunt praebere, virgines instituere, pudicam castamque vitam omnibus pene desiderabilem facere. Ita brevi permutata est totius provinciae facies, ut in arido et squalenti campo videretur seges fecunda ac laeta vinea surrexisse.

Et mox: Exstant quoque utriusque ingenii monumenta magnifica tractatuum, quos ex tempore in Ecclesiis declamabant: ex quibus non denas ferme singulorum oratiunculas transfudimus in Latinum; Basilii praeterea Instituta monachorum: optantes, si poterimus, et Dei favor adjuverit, eorum plura transferre.


Sozomenus, Hist. Eccl., lib. III, cap. 13.

Apud Armenios, Paphlagones et Ponti incolas Eustachius Ecclesiae Sebastiae in Armenia antistes primus vitam monasticam ejusque exercitium accuratum coepisse dicitur, ita ut librum de Institutis monachorum, qui Basilii Cappadocis nomine inscribitur, ab hoc conscriptum nonnulli affirment.

Ita et Nicephorus Callist., lib. IX, cap. 16, et lib. XIII, cap. 29.


Photius P. CP. Biblioth. cod. 191.

Legi sancti Basilii episcopi Caesareae Cappadociae Ascetica, ut vocant, duobus libris comprehensa. Utile sane opus si quod aliud cuivis pietatis studioso et aeterna bona consectanti; maxime vero his qui in coenobio religiosae vitae exercitio incumbunt. Continet autem variarum quaestionum ex sacris litteris, quae ad mores componendos faciant, succinctas cum explanatione solutiones.


Idem, cod. 144.

Legi ejusdem sancti Basilii Ascetica, hoc est, monasticae vitae praeceptiones; ex quarum praescripto qui vixerit, regno coelesti potietur.
[Col. 0485]

Theodorus Studita, Orat. in sanctum Platonem.

Primum dedit operam ut studiose magni et divini Basilii Constitutiones legeret, ex quibus sui temporis consuetudinem a monastica constitutione alienam esse didicit.


Sanctus Benedictus, Regulae, cap. 73.

Collationes Patrum, et instituta et Vitae eorum; sed et regula sancti Patris nostri Basilii, quid aliud sunt nisi bene viventium et obedientium monachorum exempla, et instrumenta virtutum?


Gregorius Turon., Hist. Franc., lib. X, cap. 29.

Aredius ex familia propria tonsuratos instituit monachos, coenobiumque fundavit, in quo non modo Cassiani, verum etiam Basilii et reliquorum abbatum qui monasterialem vitam instituerunt celebrantur Regulae.


Vita sancti Eugendi abbatis, cap. 14.

Prout memoriae, Christo inspirante, suggeritur, abrenuntiantium exordia primitus intimamus. Sic namque quod non omnino illa quae sanctus ac praecipuus Basilius, Cappadociae urbis antistes, vel ea quae sanctorum Lirinensium Patres, sanctus quoque Pachomius Syrorum priscus abbas, sive illa quae recentior venerabilis edidit Cassianus, fastidiosa praesumptione calcemus: sed ea quotidie lectitantes, etc.


Vita sancti Philiberti abbatis.

Legebat studiose Basilii praeclaras constitutiones, Macarii Regulam, Benedicti decreta, Columbani instituta sanctissima.

Justinianus quoque imp. epistola ad Menam P. CP. contra Origenem, locum affert sancti Basilii, , sive ex libro ejus Regularum: quo etiam frequentissime utuntur sanctus Benedictus Anianensis et Smaragdus, vetusti Regulae Benedictinae expositores.




[Col. 0485]
OBSERVATIO CRITICA IN REGULAM SEQUENTEM.

Testimonia sanctorum Patrum allata, atque varia edita eruditissima scripta satis denotant doctrinam et pietatem sancti Basilii Magni, jam dudum fastis sanctorum ascripti, et inter primos utriusque Ecclesiae doctores numerati. Ille enim Caesariensis archiepiscopus vitam monasticam apprime excoluit, et inter erudita ejus Opera tribus voluminibus contenta, a Juliano Garnerio Benedictino edita Parisiis anno 1722, reperiuntur varia Ascetica in duas partes, quasi Regulas distinctas monasticas, divisa, quae proin Regulae sancti Basilii appellantur, et quas ex Graeco in Latinum transtulit, atque eruditam praefationem praemisit Rufinus Presbyter Aquileiensis. Et quidem prima pars appellatur Regula fusius tractata, quemadmodum et secunda dicitur Regula brevius tractata; quas tamen Rufinus in unum conjunxit, atque ex illis hanc praesentem Regulam sub nomine sancti Basilii observandam monachis proposuit. Tota autem haec Regula constat 203 quaestionibus cum earum responsionibus, ex sancta Scriptura desumptis, quibus continentur omnia quae ad perfectionem Christianam pertinent, vel ad essentialia monachorum munia speciatim spectant. Etsi enim sanctus Basilius non tangat exteriores caeremonias et observationes, ab aliis monasticae vitae legislatoribus praecriptas circa divini officii ordinem, susceptionem hospitum, laborem manuum, formam vestimentorum, correctionem culparum potus et cibi, etc.; attamen ad reformandum interiorem hominem salutaria praecepta tradit, maxime attendens ad morum constitutionem et cordis directionem. Hinc sanctissimus monachorum Occidentalium patriarcha Benedictus ad calcem suae Regulae inter alias sanctorum Patrum doctrinas summopere laudat hanc Regulam, sanctumque Basilium nominat suum Patrem spiritualem. Atque etiamnum hodie monachi Orientales pro norma vitae hanc Regulam amplectuntur, observantes tamen pro externis ritibus et caeremoniis aliarum Regularum diversa statuta; nec sane solum in Oriente, sed etiam in Occidente reperiuntur monachi Basiliani, praesertim in Polonia, Italia et Hispania. Natus est autem sanctus Basilius anno 329; atque anno 355 saeculum reliquit, quamvis Ascetica sua, sive hanc praesentem Regulam, ante annum 355 non conscripserit, anno 379 defunctus.




[Col. 0485D]
INCIPIT PRAEFATIO RUFINI PRESBYTERI AQUILEIENSIS IN REGULAM S. BASILII AD URSEIUM ABBATEM. (C)
[Col. 0485A]

Satis libenter, charissime frater Ursei, adventantes de partibus Orientis, et desiderantes jam fratrum consueta consortia, monasterium tuum ingressi sumus; quod superpositum angusto arenosi tramitis dorso hinc atque hinc passivi et incerti maris unda circumluit: rara tantummodo latentes locos eminus arguit pinus, ex qua et Pineti clarum nomen saeculo dedit. Eo tamen maxime delectati sumus, quod non, ut aliquis mos est, vel de locis, vel de opibus Orientis sollicite percontatus es; sed quaenam ibi servorum Dei haberetur obervatio, quae animi virtus, quae instituta servarentur in monasteriis, requisisti. Ad haec ego ne quid tibi minus digne, non dico quam geritur, sed quam geri debet, exponerem, [Col. 0485B] sancti Basilii Cappadociae episcopi, viri fide et operibus, et omni sanctitate satis clari instituta monachorum; quae interrogantibus se monachis velut sancti cujusdam juris responsa statuit, protuli. Cujus [Col. 0486A] cum definitiones ac sententias mirareris, magnopere poposcisti ut hoc opus in Latinum verterem, pollicens mihi quod per universa Occiduae partis monasteria, si haec sancti et spiritualis viri sancta et spiritualia innotescerent instituta, omnis ille servorum Dei profectus, qui ex hujuscemodi institutionibus nasceretur, mihi quoque ex eorum vel meritis, vel orationibus, aliquid gratiae vel mercedis afferret. Exhibui ergo, ut potui, ministerium meum: imple et tu, et omnes qui legitis et observatis gratiam, ut et agentes et orantes sic, quemadmodum instituta haec continent, mei quoque memores sitis. Tui sane sit officii etiam aliis monasteriis exemplaria praebere: ut secundum instar Cappadociae, [Col. 0486B] omnia monasteria eisdem, et non diversis vel institutis vel observationibus vivant.

Explicit praefatio Rufini.




[Col. 0487]
INCIPIT REGULA SANCTI BASILII EPISCOPI CAPPADOCIAEAD MONACHOS.

[Col. 0487A]

Humanum genus diligens Deus, et docens hominem scientiam (Psal. XCIII), his quidem quibus docendi contulit gratiam, praecepit per Apostolum (II Tim. III), permanere in doctrina: his vero qui aedificari divinis institutionibus indigent, per Moysem protestatur, dicens: Interroga patrem tuum, et annuntiabit tibi; presbyteros tuos, et dicent tibi (Deut. XXXII). Propter quod necesse est, nos quidem quibus ministerium verbi creditum est, in omni tempore paratos esse et promptos ad instructionem perfectionemque animarum: et quaedam quidem in communi Ecclesiae auditorio simul omnibus de praeceptis Domini contestari; quaedam vero secretius perfectioribus quibusque disserere, et inquirentibus manifestare, atque interrogare [Col. 0487B] volentibus de fide et veritate Evangelii Domini nostri Jesu Christi, et de conversatione perfecta, copiam nostri sermonis facultatemque praebere, qua possit ex his perfectus effici et consummatus homo Dei. Vobis autem convenit nullum tempus vacuum praeterire, quo minus ad ea quae communiter cum omni Ecclesia discitis, etiam secretius de eminentioribus et perfectioribus inquiratis: ut omne aevum vitae vestrae in inquirendo de melioribus et percontando de utilioribus transigatis. Quoniam ergo et in hoc nos congregavit Deus, ut paululum quid a molestiis segregati turbarum silentii agamus et quietis; neque in aliud opus animum demus, neque residuum temporis somno rursus et remissioni corporeae mancipemus; sed in inquisitione [Col. 0487C] et sollicitudine medium noctis hoc, quod superest spatium, exigamus, adimplentes illud quod dictum est per beatum David: Beatus qui in lege Domini meditabitur die ac nocte (Psal. I). Si quid ergo unusquisque vestrum deesse sibi ad scientiam putat, ad communem id proferat inquisitionem. Facilius enim pluribus simul conferentibus, si quid difficile vel obtectum videtur esse, clarescet, Deo sine dubio inveniendi gratiam quaerentibus largiente. Sicut ergo nobis necessitas imminet, et secundum illud Apostoli, vae mihi erit, si non evangelizem (I Cor. IX); ita etiam vobis, si ab interrogatione et inquisitione cessetis, vel si remissiores ac resolutiores ad ea implenda quae recta inventa fuerint, simile discrimen [Col. 0487D] impendit. Propterea enim et Dominus dixit: quia sermo quem locutus sum vobis, ille judicabit vos in novissimo die (Joan. XII). Et iterum: Servus qui ignoravit voluntatem domini sui, et non fecit digna, plagis vapulabit paucis: qui autem cognoverit, et fecerit contra voluntatem domini, vapulabit plurimis (Luc. XII). Oremus ergo misericordiam Domini, ut et nobis verbi inculpabile tribuat ministerium, et vobis fructuosum doctrinae concedat eventum. Tanquam ergo scientes quia stabunt ante faciem vestram [Col. 0488A] verba haec ante tribunal Christi; Arguam enim te, inquit, et statuam ea ante faciem tuam (Psal. XLIX); ita et intendite animum vigilanter ad haec quae dicuntur, et ad opus dignum quae audistis, festinanter adducite: Quia nescimus qua die, vel qua hora Dominus noster veniet (Matth. XXIV).




[INTERROGATIONES.]



PRIMA INTERROGATIO FRATRUM.

Quoniam dedit nobis sermo tuus potestatem ut interrogemus, primo omnium doceri quaesumus si ordo aliquis est et consequentia in mandatis Dei; ut aliud quidem sit primum, et aliud secundum, et sic per ordinem caetera: an omnia mandata ita sibi invicem cohaereant, et sint aequalia, ut unde voluerit quis possit initium sumere, tanquam in modum circuli vel coronae.

RESPONSIO. Interrogatio vestra antiqua est, et [Col. 0488B] olim proposita in Evangelio, in eo cum accedens ad Dominum quidam legis doctor ait: Magister, quod est mandatum primum in lege? Et Dominus respondit: Diliges Dominum Deum tuum ex toto corde tuo, et ex tota anima tua, et ex totis viribus tuis; hoc est primum et maximum mandatum. Secundum vero simile huic: Diliges proximum tuum sicut teipsum (Matth. XXII). Ipse ergo Dominus ordinem mandatis imposuit: primum dicens et magnum esse mandatum, Deum ex toto corde et ex tota mente diligere; secundum vero ordine et consequentia, et quod illi esset simile per virtutem, imo quod illud expleret et quod penderet ex primo, diligere proximum sicut seipsum. Sed et de aliis similiter in sanctis Scripturis invenies; et servatur, [Col. 0488C] ut ego arbitror, in omnibus mandatis ordo quidam et consequentia praeceptorum.



INTERROGATIO II.

Quoniam igitur de charitate Dei primum ais esse mandatum, inde nobis primum omnium dissere. Nam quia oportet diligere audivimus, quomodo tamen hoc possit impleri desideramus addiscere.

RESPONSIO. Optimum sumpsistis sermonis exordium, et proposito nostro valde conveniens. Deo itaque juvante, nos quod dicitis, faciemus. Sciendum ante omnia est quod mandatum istud unum quidem videtur esse; sed omnium in se mandatorum virtutem complectitur et constringit, ipso Domino dicente: Quia in his duobus mandatis universa lex pendet et prophetae (Matth. XXII). Ne tamen nos per [Col. 0488D] singula discutere aggrediamur ordinem mandatorum; alioquin videbimur totum opus introducere in partes: sed quantum ad propositum sufficit, et praesens ratio postulat, inquiremus: illud ante omnia designantes, quod omnium mandatorum quae a Deo accepimus virtutes in nobismetipsis insitas gerimus. Quo scilicet neque difficultas in nobis sit, tanquam novum aliquid et alienum a nobis expetatur: neque rursum elationis dari nobis aliqua videatur occasio, si putemus nos plus aliquid offerre Deo, [Col. 0489A] quam ab ipso in natura nostrae creationis accepimus. Quoniam quidem ea quae nobis a Deo insita sunt, si recte et competenter moveamus in opus, hoc est secundum virtutem vivere. Si vero naturae beneficia corrumpamus, hoc est in malitiam vergere. Est ergo mali ista definitio, non recte uti motibus animi a Deo nobis insitis. Et rursum virtutis ista definitio, recte uti, id est secundum mandatum Dei, et secundum conscientiam, animi motibus a Deo insitis. Cum ergo haec ita se habeant, idem hoc inveniemus etiam de charitate constare. Mandatum accepimus diligere Deum. Dilectionis virtutem in ipsa statim prima conditione a Deo anima sibi insitam gerit: in quo nequaquam extrinsecus testimonio indigemus: unusquisque enim in semetipso [Col. 0489B] et ex semetipso horum quae dicimus sumit indicia. Omnis homo desiderat omne quod bonum est, et affectu quodam naturali constringimur ad omne quod bonum putamus. Sed et erga consanguineos et carnis proximos, nullo docente, in amore constringimur: his quoque quorum affectum et beneficia accepimus, omni affectu et officiis copulamur. Et quid aliud tam bonum habetur quam Deus? Imo quid aliud bonum, nisi solus Deus? Qui decor? qui splendor? quae pulchritudo, quam naturaliter diligere provocamur, usquam talis qualis in Deo est et esse credenda est? Quae usquam talis gratia? quae amoris flamma, quae et animae secreta et interiora succendat, sicut amor Dei inflammare debet mentis arcana? praecipue si sit ab omni pollutione purgata; si sit munda anima, et [Col. 0489C] quae vero affectu dicat: Quoniam vulnerata charitate ego sum (Cant. III). Ineffabilem prorsus ego sentio amorem Dei, et qui sentiri magis quam dici possit. Inenarrabilis quaedam lux est: etiam si fulgura, si coruscum adhibeat, vel comparet sermo, non patietur, non recipiet auditus. Si luciferi fulgores, si Lunae splendores, si ipsum solis lumen assumas, ad comparationem gloriae illius obscura sunt omnia, et multo tetriora, quam si caeca nox et obscuritate profundae caliginis mersa limpidissimo meridiani solis lumini comparetur. Decor iste corporeis oculis non videtur, anima sola et mente conspicitur. Qui decor si cujus forte sanctorum mentem animamque perstrinxerit, flagrantissimum in eis amoris sui stimulum defigit. Propterea denique velut amoris cujusdam ignibus [Col. 0489D] tabescens, et praesentem vitam perhorrescens, dicebat aliquis ex eis: Quando veniam, et apparebo ante faciem Dei (Psal. XLI)? Et iterum dicebat istius ardoris ignibus flagrans: Sitivit anima mea ad Deum vivum (Psal. XXVI). Et insatiabiliter ardens ejus desiderio orabat, ut videret voluntatem Domini, et protegeretur in templo sancto ejus (Ibid.) Ita ergo naturaliter et concupiscimus quae bona sunt et amamus. Nihil autem, ut diximus, tam summum bonum est quam Deus: et ideo debito quodam exsolvimus hanc quam ab eo accepimus charitatem. Quae utique si denegetur, et non exsolvatur, irae nos inexcusabiliter obnoxios facit. Et quid dico irae obnoxios? Quae enim poterit esse major ira, quae ultio gravior, quam hoc [Col. 0490A] ipsum si accidat nobis, alienos effici nos a charitate Dei? Quod si parentibus inest naturalis affectus erga eos quos genuerunt; et non solum hoc in hominibus, verum etiam in mutis animalibus invenitur: videte ne inveniamur vel pecudibus hebetiores, vel belluis feris immaniores, si nullo erga Genitorem constringamur affectu. Quem etiamsi quantus et qualis sit scire non possumus, ex hoc tamen solo quod ex ipso sumus, venerari et diligere parentis debemus affectu, atque indesinenter erga ejus memoriam pendere, sicut erga genitrices suas faciunt parvuli. Sed multo amplius multoque promptius; quanto et immensorum nos beneficiorum ejus obnoxios scimus. Quod ipsum nobis commune esse puto etiam cum caeteris animalibus: meminerunt namque etiam [Col. 0490B] illa, si quid eis quis contulerit bonum. Si mihi non creditis, audite Prophetam dicentem: Cognovit bos possessorem suum, et asinus praesepium domini sui (Isa. I). Absit autem de nobis dici ea quae sequuntur: Quia Israel me non cognovit, et populus meus me non intellexit (Ibid.). Quod si etiam eos qui beneficii aliquid nobis contulerunt, nullo docente diligimus, et omni studio, quantum fieri potest, referre gratias nitimur; quomodo sufficiemus gratiam referre beneficiis Dei, quae tanta sunt, ut effugiant numerum; et talia, ut sufficiat unum aliquod ex omnibus per totam vitam nostram efficere nos obnoxios largitori? Nam omitto caetera omnia, quae quidem et ipsa magna sunt et praeclara, verum a majoribus et melioribus, velut stellae quaedam splendidioribus [Col. 0490C] solis radiis obteguntur; quoniam quidem nec tempus nobis est amplius dilatare sermonem, ut possimus etiam de minimis divina erga nos enumerare beneficia. Sileamus igitur quotidianos solis ortus, et unius lampadis fulgore illuminatum universum mundum. Silcamus lunae circuitus, aeris permutationes vicissitudinesque; imbres ex nubibus, flumina fontesque de terra; latitudines atque altitudines maris: universitatem terrae, ac nativitates eorum animantium quae in aquis gignuntur, et quae coalescunt vel oriuntur in terris, nostris ministeriis vel usibus deputata. Haec ergo omnia et caetera innumerabilia praetermitto: hoc solum, quod ne volenti quidem praeterire possibile est, silere non possumus: et quamvis reticere gratiam non sit possibile, multo [Col. 0490D] tamen impossibilius est ut dignum est et ut competit proloqui: hoc, inquam, quantum est, quod scientiam sui donavit homini Deus, et rationabile animal esse fecit in terris, et ineffabilis paradisi abuti voluptate ac decore concessit? quemque serpentis arte deceptum, et in peccatum lapsum, ac per peccatum in mortem devolutum, nequaquam despexit; sed legem in adjutorium dedit, praefecit angelos, destinavit prophetas; conatus malitiae comminationum severitate compescuit; bonorum desideria munificentissimis repromissionibus provocavit, et finem utriusque viae nostrae in multis imaginibus praesignavit. Verum cum post haec omnia in malis nostris incredulitatibus duraremus, non est aversus, nec dereliquit nos pii Domini [Col. 0491A] bonitas; neque cum beneficiis ejus essemus ingrati, avertere potuimus et excludere misericordiam ejus a nobis: sed revocamur a morte, et iterum vivificamur per Dominum nostrum Jesum Christum, Qui cum in forma Dei esset, non rapinam arbitratus est esse se aequalem Deo: sed semetipsum exinanivit, formam servi accipiens (Phil. II). Infirmitates nostras accepit, et aegritudines nostras portavit, et pro nobis vulneratus est, ut livore illius sanaremur (Isa. LIII). Et a maledicto nos redemit, factus pro nobis maledictum (Gal. III). Et morte turpissima condemnatus est, ut nos revocaret ad vitam. Nec sufficit ei vivificare nos mortuos, sed et divinitatis suae participium tribuit, et munus aeternitatis indulget; et supra omne quod vel petere vel intelligere possumus, [Col. 0491B] credentibus vel diligentibus se praeparat, quod oculus non vidit, nec auris audivit, nec in cor hominis ascendit (I Cor. II; Psal. CXV). Quid ergo retribuemus Domino pro omnibus quae retribuit nobis? Verum ille tam benignus et clemens est, ut ne retributionem quidem reposcat; sed sufficit ei ut pro his omnibus quae largitus est diligatur. Quis ergo ita irremediabiliter ingratus est, ut propter tanta et talia beneficia non diligat largitorem?

Et de charitate quidem Dei ista sufficiant: propositum namque est, ut superius diximus, non omnia dicere, impossibile enim est; sed breviter et succincte commemorare ea quae amorem Dei inserere animae et suscitare sufficiant. Consequens jam nunc est, etiam de eo mandato, quod ordine et virtute secundum [Col. 0491C] diximus, explicare. Et quidem quoniam lex eas virtutes quae animae a Creatore insitae sunt, elimet et excolat, jam superius diximus. Quia ergo praecipimur diligere proximos sicut nos ipsos, videamus etiam si inest nobis virtus et facultas ad hujus quoque mandati expletionem. Et quis ignorat quoniam humanum animal et communicabile homo est, et non agreste aliquod ac ferum? Nihil enim tam proprium est naturae nostrae, quam alterum alterius indigere, et requirere invicem, ac diligere quod requiritur. Quia ergo Dominus harum in nobis virtutum semina seminavit, sine dubio horum etiam fructum requiret, et testimonium nostrae erga se dilectionis dilectionem accipiet proximorum. In hoc [Col. 0491D] enim, inquit, scient omnes, quia mei discipuli estis, si invicem diligatis (Joan. XIII). Et ita in omnibus ista mandata conjungit, ut etiam misericordiae opera quae in proximo fiunt, transferat in semetipsum. Esurivi enim, inquit, et dedistis manducare mihi (Matth. XXV). Et reliqua quae in proximo gesta sunt, se dicit esse perpessum, cum adjecit: Quandiu fecistis uni ex minimis istis fratribus meis, mihi fecistis (Ibid.). Ergo per primum completur et secundum; per secundum vero ascenditur et reditur ad primum: ut qui diligit Dominum, sine dubio diligat et proximum. Ait enim Dominus: Qui diligit me, mandata mea custodit. Hoc est autem mandatum meum, inquit, ut invicem diligatis (Joan. XIV et XV). Ita et qui diligit proximum, explet in Deo charitatem; quia ipse in se recipit [Col. 0492A] quidquid confertur in proximum. Et quidem in his qui initia hahent ad timorem Domini, et ad primos aditus religionis accedunt, prima institutio est utilior per timorem, secundum sententiam sapientissimi Salomonis, dicentis: Initium sapientiae timor Domini (Prov. I). Idipsum etiam in psalmis legitur (Psal. CX). Vos vero fratres, qui jam parvuli in Christo esse desiistis, nec ultra lacte indigetis, cibos solidos ex dogmatum firmitate perquirite, ad nutriendum et pascendum interiorem hominem (I Cor. III); quo per eminentiora quaeque mandata perveniat ad perfectum, et in omni, quae in Christo est veritate, confirmetur. Observandum sane est ne forte copiosioris gratiae pondus causa nobis gravioris condemnationis existat, si ingrati inveniamur in muneribus largitoris. [Col. 0492B] Illud autem ante omnia considerandum est, quia neque aliud ullum mandatum, neque hoc quod de charitate Dei et proximi praecipitur, implere quis poterit, si per varias et diversas occupationes animus aberret. Sed neque artificium ullum, vel ullius industriae disciplinam possibile est adipisci eos qui frequenter ex aliis ad alia transferuntur. Omni ergo custodia oportet nos servare cor nostrum, ne forte desiderium Dei mala desideria et sordidae cogitationes depellant nostris animis ac detrudant (Prov. IV); sed e contrario assidua recordatione et memoria Dei, formam quodammodo ac figuram ejus animae nostrae signaculis singuli infigamus, quae nullis queat perturbationibus aboleri. Sic enim et desiderium in nobis divinae charitatis accenditur, dum frequens ejus [Col. 0492C] memoria mentem atque animum illustrat; et ad opus mandatorum Dei erigimur ac suscitamur. Et ex ipsis rursum charitatis operibus vel conservatur Dei in nobis charitas, vel augetur. Et hoc puto ostendere volentem Dominum dicere, aliquando quidem: Si diligitis me, mandata mea servate (Joan. XIV); aliquando autem: Si facitis quae ego dico vobis, permanetis in charitate mea; sicut et ego servavi mandata Patris mei, et maneo in charitate ejus (Ibid.). Ex quibus edocet nos, prospectum operis nostri debere ex sua voluntate pendere; ut tanquam speculum quoddam ipsum habentes, et semper ad ipsum respicientes, opus nostrum fixo ad ipsum cordis oculo dirigamus. Sicut enim artificia quae in hac vita sunt, [Col. 0492D] prospectum quemdam animi gerunt, et ita secundum hoc quod animo conceperint, etiam in opere utuntur manuum ministerio; sic et in hoc nostro opere unus manet nobis iste prospectus, atque unus terminus fixus est, quo Deo placere debeamus. Secundum hunc ergo prospectum opus dirigamus mandatorum. Impossibile namque est aliter constare posse operis nostri formam, nisi voluntas ejus qui injunxit opus semper in memoria habeatur: ut ejus voluntate servata, et labore operis ac diligentia competenter expleta, semper jungamur Deo, dum semper ejus memores sumus. Sicut enim, verbi causa, faber securem faciens aut falcem, meminit semper ejus qui opus injunxit, et retinet in corde suo cujus magnitudinis, vel qualitatis, vel formae injunxerit fieri securem; [Col. 0493A] et in illud semper intendens quod sibi meminit a domino operis injunctum, ad hoc dirigit manuum ministerium, ut forma operis cum ejus qui injunxit animo ac voluntate conveniat: si autem obliviscatur quid vel quale sit quod sibi fuerat imperatum, sine dubio aliud aliquid quam injunctum fuerat, faciet; ita etiam Christianus omnem conatum et omne studium in actibus suis adhibere debet, ut secundum voluntatem Dei, qui opus injunxit, suum quoque dirigat opus; ut actus sui ornentur, et possit ejus qui praecepit voluntatem implere. Tunc etiam illud complere potest quod scriptum est: Sive manducetis, sive bibatis, sive aliud quid faciatis, omnia ad gloriam Dei facite (I Cor. X). Si vero declinet quis a regula, et corrumpat observantiam mandati, ex hoc [Col. 0493B] ipso arguitur, si quis sit immemor Dei. Plurimum autem prodest ad conservandam memoriam Dei, etiam secretius et remotius habitare. Nam permixtim vivere cum his qui negligentius agunt circa timorem Dei, et contemptum habent mandatorum ejus, plurimum nocet; sicut et Salomonis sermo testatur, dicens: Cum homine iracundo ne habitaveritis, ne forte discatis vias ejus, et accipiatis laqueum animae vestrae (Prov. XXII). Et iterum quod dicit: Exite de medio eorum, et separabimini ab eis, dicit Dominus (Isa. LII), ad hoc ipsum respicit. Igitur neque per oculos, neque per aures recipiamus illecebras ad peccandum, et paulatim longo usu inhaereamus consuetudini pessimae. Et rursum ut possimus orationi vacare, oportet primo secretius habitare. Hoc enim [Col. 0493C] modo et praecedentes consuetudines excidemus, in quibus contra mandatum Dei agebamus. Non enim parvus labor est, ut se aliquis a priore non bona consuetudine reflectat ac revocet; quoniam quidem mos longo tempore confirmatus vim quodammodo naturae obtinet. Oportet ergo nos primo omnium abnegare nos ipsos, et tollere crucem Christi, et sic eum sequi (Matth. XVI). Abnegamus autem nos hoc modo si, per omnia praeteritae consuetudinis obliti, voluntates proprias abnegemus; et ita non solum ab hominibus non recte agentibus, verum etiam a nostris ipsis inordinatis et incompositis moribus secedamus. Alioqui ut in eadem quis consuetudine atque in priore conversatione permanens, emendare se possit et corrigere, difficillimum est; imo, ut verius [Col. 0493D] dicam, penitus impossibile. Sed ad hoc ipsum, ut tollat quis crucem suam et sequatur Christum, plurimum impedit societas et permixtio eorum qui vitam dissimilem ducunt. Nam paratum esse ad mortem pro Christo, et mortificare membra quae sunt super terram (Coloss. III), et pro nomine Christi libenter ferre omne discrimen, hoc est tollere crucem suam. Ad quod grande videmus impedimentum posse nobis oboriri ab his qui dissimiles sunt vel vita vel moribus. Et ad caetera alia quae multa sunt, accedit etiam hoc, ut respiciens anima ad multitudinem nequiter viventium, primo quidem occupetur et impediatur, ne suorum malorum capiat intellectum, et possit vel purgare per poenitentiam quae deliquit, vel [Col. 0494A] causas culpae resecare emendatione vitiorum. In comparatione etenim pessimorum aliquid se jam magni perfecisse aestimat. Tum deinde impedimentis et perturbationibus atque occupationibus, quas communis hominum vita habere solet, praetermissis, illud quod majus est et pretiosius omnium, memoriam Dei non potest custodire: qua depulsa ab animis et exclusa, non solum omni laetitia et gaudio caret divino, et delectationis Domini sustinet detrimenta, sed et dulcedinem non sentit divini eloquii, ut dicat: Quam dulcia faucibus meis eloquia tua, Domine! super mel et favum ori meo (Psal. CXVIII); sed et in neglectum et oblivionem pervenit judiciorum Dei, et in contemptus consuetudinem decidit: quo majus malum et perniciosius pati nihil potest.


[Col. 0494B]
INTERROGATIO III.

Quia ostendit nobis sermo tuus periculosum esse cum his qui mandata contemnunt vitam ducere, nunc discere cupimus si oporteat eum qui ab hujuscemodi consortiis discesserit, remotum esse et solum, an vero cum fratribus ejusdem propositi et ejusdem animi vitam suam sociare.

RESP. In multis utile esse video vitam communem ducere cum his qui ejusdem voluntatis sunt atque propositi. Primo, quia etiam ad usus corporales victusque ministerium unusquisque nostrum solus sibi non sufficit: et vero ideo pro his quae ad ministerium vitae nostrae necessaria sunt, invicem opera nostra egemus. Sicut enim pes hominis in alio quidem suis viribus utitur, in alio vero indiget alienis, et sine adjumento caeterorum membrorum nec explere [Col. 0494C] suum opus, nec sufficere suis viribus potest (I Cor. XIII); ita etiam vita solitaria mihi pati videtur cum neque quod ei inest, utile esse, neque quod deest ab aliquo possit acquiri. Praeter hoc autem nec ratio quidem charitatis unumquemque permittit quod suum est quaerere, dicente Apostolo: Charitas non quaerit quae sua sunt (I Cor. XIII). Deinde, sed nec culpas quidem suas unusquisque ac vitia facile dignoscit, cum qui arguat nemo est: et facile hujusmodi homini accidere potest illud quod scriptum est: Vae soli, quia si ceciderit, nemo est alius qui erigat eum (Eccle. IV). Sed et mandata a pluribus quidem facilius adimplentur; ab uno vero dum unum videtur impleri, aliud impeditur. Ut puta, [Col. 0494D] quomodo quis solus visitabit infirmum? aut quomodo suscipiet peregrinum? Si vero omnes corpus sumus Christi, singuli autem alterutrum membra, per consonantiam velut in unius corporis compagem in Spiritu sancto aptari et conjungi debemus adinvicem (Rom. XII). Quod si unusquisque nostrum solitariam eligat vitam, scilicet non tali aliqua causa vel ratione quae Deo sit placita, vel quod ad communem caeterorum pertineat dispensationem, sed propriae voluntati et passioni satisfaciens; quomodo possumus discissi et divisi adimplere, et integram assignare membrorum ad se invicem consonantiam? Iste enim talis neque cum gaudentibus gaudet, neque cum flentibus flet (Rom. XV); quoniam quidem separatus ac divisus a caeteris nec cognoscere quidem [Col. 0495A] necessitates poterit proximorum. Tum deinde nec sufficere potest unus ad suscipienda omnia dona Spiritus sancti, quia secundum uniuscujusque mensuram fidei et donorum spiritualium distributio celebratur: ut id quod per partes unicuique distributum est, rursum tanquam membra ad aedificationem unius corporis coeat et conspiret. Alii enim datur sermo sapientiae, alii sermo scientiae, alii fides, alii prophetia, alii gratia sanitatum (I Cor. XII), et caetera; quae singula utique non tam pro se unusquisque quam pro aliis suscipit a Spiritu sancto. Et ideo necesse est uniuscujusque gratiam, quam susceperit a Spiritu Dei, et in commune prodesse. Accidit ergo ut is qui remotus vivit et separatus, unamquamcunque suscipiet gratiam, et hanc ipsam inutilem faciat, dum [Col. 0495B] nihil per eam operatur, sed defodit eam in semetipso (Matth. VII). Quod cujus et quanti sit periculi, nostis omnes qui legitis Evangelium. Si autem caeteris communicat gratiam, et ipse perfruitur proprie ea ipsa quam suscepit; et multiplicatur in eo, dum communicatur et caeteris; et ipse nihilominus fruitur gratia reliquorum. Habet autem et alia quamplurima bona communis vita ista sanctorum, quae non est nunc possibile omnia dinumerare. Interim, ut diximus, ad conservanda sancti Spiritus dona commodior est multorum societas, quam si degamus in solitudine. Sed et adversus insidias inimici, quae extrinsecus inferuntur, multo cautior est et utilior societas plurimorum: ut facilius suscitetur e somno, si quis forte obdormierit somnum illum qui ducit ad [Col. 0495C] mortem (I Cor. XI). Sed et delinquenti delictum suum facilius apparebit, cum a pluribus vel arguitur, vel notatur: secundum quod et Apostolus dicit: Sufficit ei qui ejusmodi est, objurgatio haec quae fit a pluribus (II Cor. VI). Sed et in oratione non parvum emolumentum a pluribus nascitur, cum consensu et universitate orantibus; ut ex multorum personis, per gratiam quae in nobis est, Deo gratiae referantur. Sed interdum et periculo proxima est vita solitaria. Primo quidem illi periculo subjacet, quod certe gravissimum est, in quo ipse sibi placet, et neminem habens qui possit opus ipsius probare, videbitur sibi ad summam perfectionem venisse. Tum deinde sine ullo exercitio degens, neque quid sibi vitii abundet, neque quid virtutis desit, agnoscit. Neque discretionem [Col. 0495D] habere poterit in operum qualitate, pro eo quod operandi materia omnis exclusa sit. In quo enim humilitatem suam probabit, neminem habens cui humilem se praebere debeat? In quo misericordiam demonstrabit totius consortii et societatis alienus? Ad patientiam vero quomodo seipsum exercebit, nullum habens qui videatur ejus voluntatibus obviare? Si quis autem dicat sufficere sibi doctrinam Scripturae et apostolica praecepta ad emendationem morum vitamque formandam, simile mihi aliquid facere videtur his qui semper fabrile artificium discunt, nunquam tamen fabrifaciunt opus, vel his qui in structorum arte semper docentur, nunquam tamen aedificandae domus operam dabunt. Ecce enim et Dominus [Col. 0496A] non aestimavit sufficere sibi solam verbi doctrinam, sed et opere ipso voluit nobis tradere humilitatis exempla, cum praecinctus linteo lavit pedes discipulorum suorum (Joan. XII). Tu ergo cujus pedes lavabis? quem curabis officiis? cujus inferior aut ultimus eris, cum solus vivas? Sed et aliud quod dicitur: Bonum et jucundum habitare fratres in unum (Psal. CXXXII), quod unguento pontificali in barbam de capite descendenti sanctus Spiritus comparavit, quomodo in solitaria habitatione complebitur? Stadium namque est quoddam, ex apostolico praecepto, ad emendationem morum vitamque formandam, in quo per virtutis exercitium proficitur; in quo meditatio divinorum mandatorum effulget amplius et clarescit, haec communis inter se unanimorum fratrum [Col. 0496B] habitatio: habens in se illam similitudinem et exemplum, quod in Actibus apostolorum refert de sanctis Scriptura divina, dicens: Quia omnes credentes erant in unum, et habebant omnia communia (Act. IV).



INTERROGATIO IV.

Oportet primum renuntiare omnibus, et ita venire ad hanc vitam vel conversationem quae secundum Deum est?

RESP. Domino et Salvatore nostro Jesu Christo dicente: Si quis venit ad me, abneget semetipsum, et tollat crucem suam, et sequatur me (Matth. XVI); et iterum: Qui non renuntiaverit omnibus quae possidet, non potest meus esse discipulus (Luc. XXIV). Qui ad hoc venit ut Dominum sequatur, etiam seipsum [Col. 0496C] neget, et tollat crucem suam. Certum est autem quia jam et ante diabolo renuntiavit et operibus ejus. Quod tamen non ab his qui in profectu sunt vitae, vei qui jam ad perfectionem tendunt, sed ab his qui a prima statim confessione initiantur, fieri solet. In hoc autem renuntiat, sicut superius diximus, etiam ipse sibi homo, id est, si priori consuetudini suae vel vitae renuntiet, aut etiam moribus suis, vel delectationibus saeculi hujus, sed et consanguinitati corporali; illi maxime quae impedire ejus propositum potest: et parentes quidem eos qui se in Christo Jesu per Evangelium genuerunt, magis putabit; fratres autem eos qui eumdem adoptionis spiritum susceperunt: possessiones vero omnes simul a se ducit alienas. Et ut breviter dicam, hic [Col. 0496D] cui pro Christo mundus omnis crucifixus est, et ipse mundo, quomodo potest servus effici cogitationum et sollicitudinum mundi; cum Dominus jubeat etiam animam ipsam abnegandam esse pro se? Perfecta itaque est abnegatio in eo, ut passionibus penitus careat, dum adhuc in corpore est. Sed haec incipit agere ab his primo quae extrinsecus sunt, id est, a passionibus, vel inani gloria, et si quae sunt alia similia, ut ab his primum efficiatur alienus. Et hoc est quod nos docuerunt apostoli Jacobus et Joannes, qui reliquerunt patrem suum Zebedaeum, et navem ipsam in qua erant (Marc. I). Sed et Matthaeus relinquens vectigal, et surgens, ac sequens Dominum (Matth. IX); qui non solum lucra reliquerat [Col. 0497A] vectiganum, sed et periculum contempserat; quod utique poterat evenire a principibus saeculi, pro eo quod vectigalium rationes imperfectas atque incompositas reliquisset. Ita autem cupiditate sequendi Dominum ductus est, ut nullum prorsus hujus vitae respectum vel cogitationem sibimet servaverit. Quod autem neque ad affectus parentum, si adversantur Dominicis praeceptis, neque ad ullam aliquam humanam delectationem oporteat aliquem respicere, et per hoc ab eo quod proposuit impediri, Dominus edocet, dicens: Si quis ergo venerit ad me, et non odit patrem suum et matrem suam, et uxorem et filios, et fratres et sorores, insuper et animam suam, non potest meus esse discipulus (Luc. XIV). Quod est simile illi quod dixit, ut [Col. 0497B] deneget quis seipsum.



INTERROGATIO V.

Si oportet eum qui servis Dei sociari vult, relinquere indifferenter propinquis suis portionem facultatum suarum?

RESP. Domino dicente: Vende omnia bona tua, et da pauperibus, et habebis thesaurum in coelis, et veni, sequere me (Luc. XVIII); et iterum: Vendite omnia quae habetis, et date eleemosynam (Luc. XII); arbitror quidem quod is qui accedit ad Dei servitium, non debeat contemnere et ut libet relinquere ea quae sibi competunt; sed tentet omnia, si fieri potest, cum summa diligentia assumpta, tanquam ea quae jam Domino sacrata sunt, quantum fieri potest rationabiliter dispensare: sciens [Col. 0497C] quia non est absque periculo in opere Dei agere negligenter (Jer. XLVIII). Si vero propinqui ejus vel parentes contra fidem veniant, debet rursum meminisse Domini dicentis: Quia non est qui reliquerit domum, aut fratres, aut patrem, aut matrem, aut uxorem, aut filios, aut agros propter me, et propter Evangelium, qui non accipiat centuplum in praesenti tempore, et in futuro saeculo vitam aeternam (Matth. XIX). Verumtamen oportet eum his qui sibi quae sua sunt denegant et resistunt, et desidem faciunt, protestari et denuntiare quia sacrilegii crimen incurrunt, secundum mandatum Domini dicentis: Quod si peccat in te frater tuus, et argue eum, et reliqua (Matth. XVIII). Judicio vero experiri de his apud judices saeculi, abnuit religionis auctoritas, [Col. 0497D] per id quod dixit Apostolus: Audet aliquis vestrum, negotium habens adversus alium, judicari apud injustos, et non apud sanctos (I Cor. VI)? Et rursum: Quia jam quidem omnino delictum est in vobis, quia judicia habetis inter vos (Ibid.).



INTERROGATIO VI.

Si oportet omnes qui inveniunt ad nos suscipere; aut cum probatione? et qualis ista debet esse probatio?

RESP. Cum Dei clementia omnes vocet, per illam praedicationem qua dicit: Venite ad me, omnes qui laboratis et onerati estis, et ego reficiam vos (Matth. XI), non est absque discrimine abjicere quempiam venientem ad nos. Verumtamen neque immundis, ut aiunt, pedibus indulgendum est introire quempiam [Col. 0498A] in sanctam doctrinam; sed sicut Dominus noster Jesus Christus juvenem illum qui ad se venerat interrogavit de priore vita sua, et cum audisset quia recte transacta esset, quod deerat ei praecepit adimplere, et ita demum jussit eum sequi se: ita etiam non oportet inquirere de praeterita vita et conversatione, ne forte simulata quis mente et fallaci animo accedat ad nos. Quod ita demum dignoscitur, si facile omnem laborem corporis qui injungitur ferat, et ad castigationem vitae pronus inclinatur; vel si etiam delictum aliquod suum, cum interrogatus fuerit, nequaquam pronuntiare confunditur, et medelam delicti quae adhibita fuerit gratanter assumit: et si ad omnem humilitatem absque ulla verecundia inclinatur, ac vilioribus et abjectioribus [Col. 0498B] artificiis, si ita ratio poposcerit, tradi se non accipiat aspernanter. Cum ergo ex his singulis documentis fuerit comprobatus quia firma mente, et stabili consilio, ac prompto animo sit, tunc suscipi eum decet. Prius autem quam corpori fraternitatis inseratur, oportet ei injungi quaedam laboriosa opera, et quae videantur opprobrio haberi a saecularibus; et observari oportet si libenter haec et libere ac fideliter expleat, nec confusionem eorum graviter ferat: vel etiam si in labore impiger inveniatur et promptus.



INTERROGATIO VII.

Ex qua aetate oportet nosmetipsos offerre Deo: vel virginitatis professionem quando oportet firmam ac stabilem judicari?
[Col. 0498C]

RESP. Dicente Domino: Sinite infantes venire ad me (Luc. XVIII); et apostolo Paulo collaudante eum qui ab infantia sacras litteras didicisset, et rursum praecipiente educari filios in doctrina et correptione Domini; omne tempus a prima aetate opportunum quidem esse ducimus ad suscipiendum timorem et eruditionem Domini: firma tamen tunc erit professio virginitatis, ex quo adulta jam aetas esse coeperit, et ea quae solet nuptiis apta deputari ac perfecta. Oportet tamen infantes, voluntate et consensu parentum, imo ab ipsis parentibus oblatos, sub testimonio plurimorum suscipi; ut omnis occasio maledicti gratia excludatur hominum pessimorum. Adhiberi autem eis oportet summam diligentiam. quo possint ad omne virtutis exercitium probabiliter [Col. 0498D] institui, tam in verbo quam in intellectu et opere. Quidquid in tenero quis et parvo inseruerit, firmius et tenacius imposterum conservabit. Injungenda est ergo infantium cura his qui ante omnia in virtute patientiae documenta sui probabiliter praebuerunt: qui possint pro merito delicti et aetatis singulis quibusque etiam correptionis adhibere mensuram: et qui servent eos proximo omnium a sermonibus otiosis, et ab iracundia, atque ab incitamentis gulae, et a cunctis indecentibus atque inordinatis moribus. Si vero cum aetatis augmento nullus in eis deprehenditur profectus industriae, sed vaga mens et animus cassus ac tumens etiam post instituta probabilia infructuosus permanserit, hujuscemodi [Col. 0499A] abjici oportet, et maxime cum uvenilis fervor rudem lacessit aetatem. Eorum vero qui aetate jam robusta accedunt ad servitium Dei, oportet inquirere, ut diximus, qualitatem vitae praeteritae, et sufficere etiam hoc ipsum, si satis instanter hoc expetunt, et si verum et ardens desiderium est eorum erga opus Dei. Hujuscemodi vero fieri documenta ab his oportet, qui valde prudenter de his discutere potuerint et probare. Cum autem fuerint suscepti, si forte propositum suum transgressi fuerint, nec videri eos oportet amplius, tanquam eos qui in Deum deliquerunt; quo teste confessionis suae pactum transgressi sunt. Etsi peccaverit, inquit, homo in hominem, orabunt pro ipso ad Dominum: si autem in Deum peccaverit, quis orabit pro eo (I [Col. 0499B] Reg. II)?



INTERROGATIO VIII.

Si oportet eum qui se piae ac religiosae vitae dederit, etiam continentiam observare?

RESP. Quia in omnibus necessaria sit continentia, manifestum est, primo omnium ex eo quod Paulus inter fructus Spiritus sancti etiam continentiam nominat (Gat. V). Tum deinde etiam immaculatum ministerium per hanc servari posse designat, cum dicit: In laboribus, in vigiliis, in jejuniis, in castitate (II Cor. VI). Et iterum alibi: In labore et fatigatione, in vigiliis multis, in fame et siti, in jejuniis frequenter (II Cor. XI). Et iterum: Omnis qui in agone contendit, ab omnibus continens est (I Cor. II). Et rursum: Macero corpus meum, et servituti [Col. 0499C] subjicio (Ibid.); quod utique non aliter quam per continentiam videtur impleri. Et juventutis tumor, ac fervor aetatis velut freno quodam restringi et reprimi per solam continentiam potest. Non enim expediunt stulto deliciae, secundum Salomonem (Prov. XVIII). Et carnis, inquit Apostolus, curam ne feceritis in concupiscentiis (Rom. III). Et iterum: Vidua quae in deliciis est, vivens mortua est (I Tim. V). Sed exemplum illud divitis in deliciis viventis necessariam nobis ostendit esse continentiam, ne forte et nos audiamus quod audivit et dives: Quia consecutus es bona in vita tua (Luc. XVI). Quomodo autem incontinentia periculosa sit, etiam Apostolus docet, cum eam proprie illis ascribit quos recedere a Domino dicit; ait enim: In novissimis diebus instabunt [Col. 0499D] tempora periculosa: erunt enim homines seipsos amantes (II Tim. III), et cum plura malitiae genera enumerasset, ad ultimum posuit: Comessores, incontinentes, immites. Sed et Esau malorum suorum quasi fomitem quemdam habuit incontinentiam, qui pro uno cibo vendidit primitiva sua (Gen. XXV). Sed et prima illa praevaricatio non aliunde homini nisi per incontinentiam accidit (Gen. III). Omnis vero sanctorum vita, atque ipsius Domini in carne positi praesentia, quae nobis alia, nisi continentiae proponit exempla? Moyses quidem, dum continuatio quadraginta dierum jejunio astitisset indefectus, dicitur a Deo meruisse legis auxilium humano generi deferre. Elias quoque visione Dei [Col. 0500A] tunc dicitur dignus effectus, cum et ipse simili spatio temporum a cibo se continuisse perscribitur (III Reg. XIX). Sed et Danielis et trium puerorum meritum apud Deum, quo de omnibus inimicis suis et de ipso tyranno triumphum ceperunt (Dan. I), non aliunde nisi per continentiam venit. Joannis autem omnis vita continentia fuit (Matth. III). Ab hac etiam Dominus manifestationis suae initia prima patefecit (Matth. IV). Continentiam autem dicimus, non quo a cibo penitus abstinendum sit, hoc est enim vitam violenter dissolvere, sed eam qua vitae usus non superfluus, sed necessarius constat: cum refugimus quod suave est, explemus ea quae sola corporis necessitas poscit. Et, ut breviter dicam, omnia quae per passibilem concupiscentiam requiruntur, [Col. 0500B] ab his abstinere, virtus est continentiae. Et ideo ergo non solum in esu cibi et in libidine continentiae virtus agnoscitur; sed cum ab omnibus in quibus delectamur quidem carne, sed in anima laedimur, abstinemus. Verus ergo continens nec gloriam humanam desiderat; sed a vitiis se continet, et ab ira, et a tristitia, et ab omnibus quae occupatas tenere consueverunt ineruditas animas et incautas. Pene autem in omnibus mandatis Dei hoc invenimus, quod unum alteri cohaeret, et separatum aliud ab alio compteri impossibile est. Id tamen praecipue in hac ipsa continentia deprehenditur; quoniam quidem humilis ille judicatur qui se a superbia continet, et ille renuntiat omnibus facultatibus suis, et secundum Evangelium vendit [Col. 0500C] omnia sua et pauperibus dividit, qui sine dubio continet se a pecuniae desiderio. Sed et mansuetus ille erit qui iram continet, et cohibet furorem. Quid vero jam vagos oculi visus, et auris auditus, et linguae intemperantiam aliud quam continentia moderatur et cohibet? Sed et intemperatos risus continentia coercet: sicut incontinentiae signum est, inordinatis et incompositis motibus agere in risu: cum utique subridendo tantummodo laetitiam mentis oporteat indicari; indecorum autem sit crepitantem cum sonitu elevare risum: quod certum est per incontinentiam mentis accidere solere etiam invitis; quae res gravitatem et constantiam animi emollire ac resolvere solet. Unde et Salomon: Risum, inquit, dixi amentiam (Eccle. II). Et: Sicut [Col. 0500D] vox spinarum sub olla, ita risus stultorum (Eccle. VII). Et iterum: Stultus in risu exaltat vocem suam: vir autem sapiens vix tacite ridebit (Eccli. XXI). Ostendit autem et Dominus in semetipso necessarias quidem carnis se habuisse passiones, id est, quae virtuti testimonium ferrent, velut laborem et fletum ac tristitiam; nusquam autem invenitur etiam risu usus, quantum ad historiam pertinet Evangelii. Sed et deflere magis invenitur eos qui rident, dicens: Vae vobis qui nunc ridetis, quia flebitis (Luc. VI). Nec sane seducere nos debet similitudo nominis risus. Mos namque est Scripturae interdum laetitiam animae et affectum quemdam laetiorem risum nominare. Sicut ibi Sara, Risum, inquit, mihi fecit Deus [Col. 0501A] (Gen. XXI). Et iterum: Beati qui flent nunc, quia ridebunt (Luc. VI). Et in Job quoque dictum est: Os autem veracium replebitur risu (Job IV). Haec enim omnia nomina pro gaudio animae accipiuntur. Qui ergo liber est ab omni passione, et nihil per incitamenta libidinum gerit, sed continenter et sobrie adversus omne quod potest laedere, nititur, hic perfecte continens dicitur, qui et sine dubio per hoc alienus invenitur ab omni genere peccati. Libido namque est totius mali muscipula; et per hanc omnes decipimur ad peccatum. per quam qui non resolvitur, neque inclinatur ab ea, omni ex se peccati pessimum germen excidit.



INTERROGATIO IX.

Quae est mensura continentiae?
[Col. 0501B]

RESP. Quantum spectat ad vitia vel passiones, penitus abstinere, nec unquam superari: quantum autem ad cibos, prout usus deposcit, vel aetas, vel labor, vel robur corporis, vel incommoditas ejus, ita etiam modus et qualitas temperabitur cibi. Ne que enim possibile est omnes fratres unum ordinem vel modum ac regulam in cibis custodire. Hi vero qui sani sunt possunt omnes eamdem mensuram tenere in abstinentia. Immutari vero oportet per singulos, in quibus causa aliqua diversitatis existit, providentia ac provisione eorum, quibus dispensandi haec cura commissa est. Neque enim per singula sermonem complecti possumus; sed ea tantummodo comprehendimus quae ad communem vel generalem pertinent institutionem. Solatia vero incommodorum [Col. 0501C] in cibis, videlicet eorum qui jam fessi sunt ex opere continentiae, sive ex aliis quibuslibet laboribus, quos pro religione pertulerunt, ii qui praesunt, secundum quod res et ratio deposcit, adhibebunt. Neque ergo tempus reficiendi omnibus idem statui potest, neque modus cibi, neque qualitas; sed prospectus iste sit omnibus unus, ut non usque ad satietatem persistamus in edendo. Repleri enim ventrem, et gravari ex cibo, valde inutile est etiam corpori ad omne opus. Tum deinde quia et gravatur in somnum, et quia etiam laedi ex his facile potest. Sed nec suavia quaeque in fine ciborum sectanda sunt; sed sufficit usum explere vivendi, refutata luxuria. Si enim libidini serviamus, nihil aliud est quam Deum facere ventrem nostrum. Quoniam quidem [Col. 0501D] corpus humanum semper exolescit et defluxit, idcirco et repleri indiget et reformari: propter quod et naturale est cibi desiderium, id quod secundum rectam rationem usus ipse ad reparationem deposcit eorum quae exinanita fuerint et assumpta, tam aridi, quam etiam humidi alimenti. Si quid ergo illud est quod potest vel brevius vel facilius explere hanc necessitatem corporis in cibis, id potius eligendum est. Sed et Dominus hoc, ut opinor, ostendit, cum esurientes reficit in deserto: quia cum utique posset majore miraculo copiosiores eis cibos parare, nihil horum fecit, sed simplicem eis exhibuit victum: et secundum Joannem (Cap. VI), quinque panos hordeaceos, et pisciculos duos apponit; de [Col. 0502A] potu vero nec mentio quidem ulla fuit. Ex quo illud sine dubio designatur, quod omnibus sufficiens esse possit aquae usus et pernecessarius; nisi forte aliquis per infirmitatem corporis laedi ex hoc videatur: cui sine dubio, secundum consilium apostoli Pauli ad Timotheum scribentis (I Tim. V), cavendum est quod est noxium. Sed et quaecunque manifestant inferunt noxam corpori devitanda sunt. Absurdum enim videtur propter substantiam corporis cibos sumere, et rursum per ipsos cibos corpori inferre perniciem, et illud inutile reddere ad ministerium mandatorum. Oportet tamen omni modo illis uti cibis qui et facilius et vilius comparantur; ut ne occasione abstinentiae inveniamus pretiosiora quaeque et difficiliora sectari, dum suavitate condimentorum [Col. 0502B] viles natura cibos in suavem et delicatum saporem extollere conamur. Sed si quid est quod in unaquaque provincia facilius et vilius comparatur, et quod in usu hominum communiter habetur, hoc ad usus nostros oportet assumi, et ea tantummodo requiri quae ad vitam pernecessaria sunt, id est, oleum, et alia hujuscemodi, vel si qua etiam ad infirmantium solamen adhibentur.



INTERROGATIO X.

Quomodo oportet observare nos circa cathedras et accubitus, cum tempus poposcerit.

RESP. Quoniam praeceptum Domini habemus quod nos in omnibus instruit ad humilitatem, in quo etiam de hoc pronuntiat (Luc. XIV), ut cum ad convivium eamus, discumbendi locum novissimum requiramus, [Col. 0502C] et non occupemus locum priorem; illud nos scire oportet, quia ubi omnes eodem prospectu ac proposito convenimus, maxime si in multis et in majoribus humilitatis nostrae documenta jam dedimus, cupere quidem praevenire unumquemque inferiorem locum, secundum mandatum Domini, condecens est. Sed rursum, si res ad contentionem veniat de hoc, et unus alium detrudere velut de loco inferiori conetur, valde est improbabile. Causa enim ex hoc perturbationis et inquietudinis nascitur, si incipiat nemo alteri cedere; et si pro hoc certamina moveantur, simile erit tanquam si de primatibus contendatur. Propter quod oportet etiam in hoc considerantius pervidere, vel quid unicuique nostrum competat; vel certe indulgere ei cui cura [Col. 0502D] commissa est, et in caeteris, et in recumbendo ordinem custodire, et obtemperare ei, ut impleatur in nobis illud quod dictum est: Omnia vestra honeste et secundum ordinem fiant (I Cor. XIV).



INTERROGATIO XI.

Quis est dignus vel decens habitus Christiani?

RESP. Quoniam sermo in superioribus humilitatem necessariam docuit, ita ut qui vult religiose ac pie vivere in omnibus et simplicitatem et vilitatem requirat, id est, ea quae parvo sumptu acquiruntur; id observandum puto in corporalibus usibus per quod occasiones nobis majorum occupationum minime fiant. Hoc ergo etiam in observatione indumen torum custodiendum puto. Si enim studium nobis [Col. 0503A] habendum est omnium esse minimos et omnium novissimos; certum est quia et indumentis omnium nos novissimos deputare debemus. Nam si hi qui gloriam sibi ex indumentorum splendore conquirunt, satis agunt quomodo pretiosis et magnificis vestibus videantur induti, ita consequens est eum qui de ultimis et novissimis, id est, per nimiam humilitatem placere studet, eligere debere hoc in quo omnium et ultimus et novissimus appareat: sicut ille e contrario, id est, de summis et pretiosis videri clarior et nobilior gestit. Si enim in publica coena arguuntur Corinthii quod per suam abundantiam confundant eos qui non habent (I Cor. XI), certum est quia et in hoc simplici et communi omnium indumento quod ad communem habitum vel usum pertinet, [Col. 0503B] si alter altero differat habitus, vel pretiosior inveniatur, ex ipsa comparatione confundimus non habentes. Sufficienter quoque Apostoli hujuscemodi usibus brevi sermone regulam posuit, dicens: Habentes autem victum et vestitum, his contenti simus (I Tim. VI). Ostendens indumento solo quo contegamur indigere nos, et non varietate aliqua vestis et ornamento ejus ac decore jactari. Quae utique postmodum introducta sunt, humanae vitae artificiis et luxuriae ingenio conquisita. Sed et primus ille indumenti usus haec eadem indicat, cum dicitur Deus fecisse primis hominibus pellicias tunicas (Gen. III). Sufficiebat enim ad confusionem contegendam hujuscemodi indumenti usus. Verum quoniam nobis prospectus est indumentis etiam calefieri [Col. 0503C] et foveri, necessarium videtur ut ad utrumque usus ipse temperetur, quo et operiri nuditas videatur, et vel vis frigoris, vel omne quod intrinsecus laedit, arceri. Sed quoniam in his ipsis alia quidem sunt meliora, alia inferiora, consequens est ea eligere quae nobis usum exhibeant longiorem: ita tamen ut in nullo laedatur regula voluntariae paupertatis, id est, ne alia quidem nobis sint vestimenta ad procedendum praeparata, et alia ad usum domesticum; et rursum alia in aliud tempus, vel in nocte alia et in die: sed oportet unum illud ipsum tale esse indumentum, quod nobis sufficere possit ad omnia, et ut in die honestum videatur indumentum, et in nocte expleat necessitatem. Ex hoc enim fiet [Col. 0503D] ut et habitus noster communis et similis atque unius formae sit omnium, et Christianum etiam visio ipsa designet. Ea enim quae uno prospectu ac proposito geruntur, similia, imo eadem esse omnibus debent. Utile autem est etiam ex ipsa proprietate vestitus et habitus intelligi unumquemque, et professionem ejus agnosci in ea vita qua secundum Deum vivit, ut sciat sibi etiam actus consimiles esse debere; et ad eos qui nos vident secundum habitum nostrum, aequales etiam in actibus apparere debere. Non enim similiter turpe est in quolibet alio, si inhoneste quid agat, sicut in his qui vitam sobriam etiam ipso habitu profitentur. Si enim quis videat de trivio aliquem hominem caedentem alium, [Col. 0504A] aut vapulantem publice, vel turpiter proclamantem, aut in tabernis aliisque locis vitam cum dedecore agentem, nec observabit quidem facile hujuscemodi hominem, vel notabit, sciens eum consequentur haec ad reliquam vitam suam gerere. Si vero eum qui gloriosam vitam profitetur, videat quis vel parum aliquid contra quam condecet agere, observant omnes, et increpant, et ad religionis opprobrium ducunt. Itaque velut paedagogus quidam est infirmioribus habitus iste religiosior, ut etiam invitos eos ab opere inhonesto indecentique custodiat. Denique et Apostolus episcopum ordinatum esse designat (I Tim. III): quae res ad habitum magis revocatur. Sed et de mulieribus dicit, in habitu ordinatas eas esse debere. Ordinatus autem habitus [Col. 0504B] Christiani dicitur is, qui secundum propositum ac professionem ejus aptus intelligitur. Sicut enim proprium est aliquid militi in habitu vestimenti, et alius est habitus senatoris, ex quo praecipue intelligitur, vel iste qui senator est, vel ille qui miles est; ita etiam Christianus habere aliquid proprium etiam ex ordinatione indumenti ipsius debet. Sed et de calceamentis eadem ratio observabitur: ut quod simplicius est et paratius, et aptum proposito, et usibus sufficiens, id assumatur. Zonae quoque usum ostendunt necessarium esse etiam qui praecesserunt nos sancti. Nam Joannes zona pellicea constringere lumbos suos dicitur (Matth. III), et Elias antea: tanquam enim proprius habitus quidam ipsius designatur, cum dicitur: Vir hirsutus, et [Col. 0504C] zonam pelliceam habens circa lumbos suos (III Reg. I). Sed et Petrus zona usus ostenditur, sicut ex verbis angeli, quae ad eum dicta sunt, recognoscimus: Accinge te, inquit, et calcea te caligas tuas (Act. XII). Sed et beatus Paulus zona usus ostenditur per Agabi prophetiam, dicentis: Virum eum cujus est zona haec, ita alligabunt in Hierusalem (Act. XXI). Sed et Job audit a Domino: Accinge sicut vir lumbos tuos (Job. XXXVIII). Virtutis namque cujusdam et prompti ad opera animi signum videtur esse usus cinguli. Sed et discipulis Domini zonae usus fuisse videtur ex more, quibus prohibebatur ne pecuniam haberent in zonis suis (Matth. X). Revera enim necessarium videtur, eum qui manuum opere uti in aliquo debet succinctum esse et in omnibus praeparatum ac sine [Col. 0504D] ullo impedimento inveniri, ad omne boni operis ministerium. Unde et cingulo indiget, ut vel colligata circa corpus sit tunica: ex qua magis confoveri possit, si undique constrictus sit; vel non impediri ad omnem rem quam agere parat. De numero autem indumentorum nihil possumus dicere, cum manifesta definitione praescriptum sit, in quo dicit: Qui habet duas tunicas, det non habenti unam (Luc. III). Ex quo sine dubio plures habere illicitum est. Quibus ergo habere duas tunicas non licet, his quomodo aliquid de diversitate indumentorum praecipi potest?
[Col. 0505A]


INTERROGATIO XII.

Si licet alicui ex proprio sensu dicere quod videtur sibi bonum, absque testimonio Scripturarum?

RESP. Domino nostro Jesu Christo dicente de Spiritu sancto: Non enim loquetur a semetipso, sed quaecunque audiet, haec loquetur (Joan. XVI). De se ipso autem: Non potest filius a se facere quidquam (Joan. V). Et iterum: Ego a me ipso non sum locutus, sed qui me misit Pater, ipse mihi dedit mandatum, quid dicam, aut quid loquar; et scio quia mandatum ejus vita aeterna est. Quae ergo loquor, sicut dixit mihi Pater, ita loquor (Joan. XII). Quis potest in tantum temeritatis progredi, ut audeat a se quidquam vel loqui, vel cogitare? Imo vero sciendum est quia omnes duce itineris indigemus Spiritu sancto, ut [Col. 0505B] ipse nos in viam dirigat veritatis, et in cogitatione, et in verbis, et in actibus. Caecus est enim et in tenebris degit omnis qui est absque sole justitiae, qui est dominus noster Jesus Christus; cujus mandatis, velut radiis quibusdam, illuminamur. Mandatum enim, inquit, Domini lucidum est, illuminans oculos (Psal. XVIII). Quia ergo in omnibus negotiis quae inter nos versantur, vel verbis, quaedam quidem per mandatum Dei in divinis Scripturis distinguuntur, quaedam vero reticentur; de his quidem quae scripta sunt, nulla prorsus licentia permittitur cuiquam, vel admittere quod prohibendum est, vel omittere quod praeceptum est: cum ipse Dominus ita praeceperit, dicens: Et custodi verbum hoc, quod ego tibi mando hodie: non adjicies ad illud, neque [Col. 0505C] auferes ab eo (Deut. IV). Sed et terribilis quaedam exspectatio est judicii et ignis zelus, qui consumpturus est adversarios, et eos qui ausi sunt tale aliquid operari. De his vero quae Scriptura reticuit, regulam nobis Apostolus posuit evidenter dicens: Omnia licent, sed non omnia expediunt; omnia licent, sed non omnia aedificant. Nemo quod suum est quaerat, sed quod alterius (I Cor. VI). Itaque omni modo non quae nobis licita sunt, sed quae aedificant proximos, agere debemus, et non nobis placere, sed proximis ad aedificationem. Scriptum est enim: Subjecti invicem in timore Christi (Ephes. V). Sed et rursus Dominus ait: Si quis vult in vobis major esse, fiat omnium novissimus, et omnium servus (Luc. XXII). Quod utique qui implere vult, sine dubio [Col. 0505D] proprias sibi amputat voluntates, secundum imitationem ipsius Domini dicentis: Descendi de coelo, non ut faciam voluntatem meam, sed voluntatem ejus qui me misit, Patris (Joan. VI). Et iterum praecepit Dominus: Si quis te angariaverit mille passus, vade cum illo alia duo (Matth. V).



INTERROGATIO XIII.

Si oportet omnibus vel quibuscunque obedire?

RESP. Horum quidem qui imperant differentia vel diversitas non debet impedire obedientium propositum: quia neque Moyses intemperans exstitit cognato suo Jethro, cum utilia moneret et justa (Exod. XVIII). Commonitionum sane non parva est diversitas: aliae namque contrariae videntur esse mandatis [Col. 0506A] Dei, aliae vero interrumpere mandatum, vel contaminare illud videntur, aliae vero ad explendam id atque aedificandum veniunt. Necessarium ergo est meminisse apostolici praecepti dicentis: Prophetias nolite spernere: omnia probate, quod bonum est retinete; ab omni specie mala abstinete vos (I Thes. V). Et iterum: Cogitationes purgantes, vel destruentes omnem altitudinem extollentem se adversus scientiam Dei, et captivantes omnem intellectum, ad obediendum Christo (I Cor. X). Si quid ergo est quod conveniat cum mandato Dei et animae expediat, et hoc nobis ab aliquo fuerit imperatum, velut voluntatem Dei prompte et libenter debemus accipere, et explere quod dictum est: Obtemperantes in charitate Christi (Ephes. IV). Sin autem contrarium aliquid [Col. 0506B] mandatis Dei, vel quod ea corrumpere videatur aut contaminare, facere jubemur ab aliquo, tempus est nos dicere: Obtemperare Deo magis quam hominibus (Act. V). Et rursum meminisse Domini dicentis de omnibus suis: Alieni autem vocem non sequuntur, sed fugiunt ab eo: quoniam nesciunt alienorum vocem (Joan. X). Sed et sancti Apostoli memores esse debemus, qui ad nostram cautelam ausus est, ne angelis quidem parcere, dicens: Etiamsi angelus de coelo evangelizaverit vobis praeterquam quod evangelizamus vobis, anathema sit (Gal. I). Ex quo edocemur, ut etiamsi valde nobis charus sit aliquis, etiamsi magnificus habeatur, et in admiratione sit positus, qui prohibet nos facere, quod a Domino praeceptum est, vel rursum imperat, quod Dominus [Col. 0506C] prohibuit, exsecrabilis debet esse qui ejusmodi est omnibus qui diligunt Dominum.



INTERROGATIO XIV.

Quali affectu debet servire, qui servit Deo? et iste ipse affectus quid est?

RESP. Affectum bonum vel animum illum esse arbitror ego, cum desiderium vehemens et inexplebile atque immobile inest nobis placendi Deo. Impletur autem iste affectus per theoriam, id est, scientiam, per quam intueri et perspicere possumus magnificentiam gloriae Dei, et per cogitationes pias et puras, et per memoriam bonorum, quae nobis a Deo collata sunt; ex quorum recordatione venit animae dilectio Domini Dei sui, ut eum diligat ex toto corde suo, et ex tota anima sua, et ex tota [Col. 0506D] mente sua, secundum illum qui dicebat: Sicut cervus desiderat ad fontes aquarum, ita desiderat anima mea ad te, Deus (Psal. XLI). Cum tali affectu ergo servire oportet Domino, adimplentes illud quod ab Apostolo dictum est: Quis nos separabit a charitate Christi? Tribulatio? an angustia? an gladius? et reliqua (Rom. VIII).



INTERROGATIO XV.

Quid sentire de se debet is qui praeest, in quibus praecipit, vel imperat?

RESP. Apud Deum quidem, sicut minister Christi et dispensator mysteriorum Dei (I Cor. IV); timens ne praeter voluntatem Dei, vel praeter quod in sacris Scripturis evidenter praecipitur, vel dicat aliquid, [Col. 0507A] vel imperet, et inveniatur tanquam falsus testis Dei, aut sacrilegus, vel introducens aliquid alienum a doctrina Domini, vel certe subrelinquens et praeteriens aliquid eorum quae Deo placita sunt. Ad fratres autem esse debet, tanquam si nutrix foveat parvulos suos: paratus autem, secundum voluntatem Domini, et secundum quod unicuique expedit, communicare cum eis non solum Evangelium Dei, sed etiam animam suam; memor praecepti Dei ac Domini nostri dicentis: Mandatum novum do vobis, ut diligatis vos invicem, sicut ego dilexi vos (Joan. XIII). Majorem hac charitatem meo habet, quam ut ponat animam suam pro amicis suis (Joan. XV).



INTERROGATIO XVI.
[Col. 0507B]

Peccantem quomodo corripiemus, vel emendabimus?

RESP. Sicut praeceptum est a Domino, dicente: Si peccaverit in te frater tuus, vade, argue eum inter te solum et ipsum. Si audierit te, lucratus es fratrem tuum. Si vero non te audierit, assume tecum alium unum, vel duos: ut in ore duorum vel trium testium stet omne verbum. Quod si etiam ipsos non audierit, dic Ecclesiae: si autem nec Ecclesiam audierit, sit tibi sicut gentilis et publicanus (Matth. XVIII). Si forte increpatio haec, quae a pluribus fit, eveniat ei in salutem: et sicut dixit Apostolus: Argue, increpa, consolare in omni patientia et doctrina (II Tim. IV). Et rursum: Si quis non obaudit verbo nostro per epistolam, hunc notate, ut non commisceamini cum eo (II Thes. III); sine dubio ad mensam.



INTERROGATIO XVII.

Si quis autem in parvis delictis affligere voluerit fratres, dicens: quia debetis poenitere per singula, ne forte et ipse immisericors videatur, et dissolvere charitatem?

RESP. Cum affirmaverit Dominus: Quia iota unum, vel apex unus non transiet a lege, usquequo omnia fiant (Matth. V); et rursum definierit: Quia de omni sermone otioso, quemcunque locuti fuerint homines, reddent pro eo rationem in die judicii (Matth. XII), nihil oportet contemni tanquam parvum. Qui enim spernit minima, paulatim defluit (Eccli. XIX). Sed et quomodo quis audebit breve dicere aut parvum delictum, cum Apostolus dicat, manifesteque definiat: Quia per praevaricationem legis Deus exhonoratur [Col. 0507D] (Rom. II)? Sed et aculeus mortis peccatum esse dicitur (I Cor. XV). Et non dixit, tale vel tale peccatum, sed omne peccatum. Magis ergo immisericors est, qui intermittit et negligit, quam ille qui arguit: sicut is qui morsu serpentis permittit delitescere venenum, quam ille qui educit et attrahit. Sed et charitatem destruit ille, qui, secundum quod scriptum est, parcens baculo, odit filium suum: qui autem diligit, diligenter corripit (Prov. XII).



INTERROGATIO XVIII.

Quomodo quis debet poenitere in unoquoque delicto?

RESP. Affectum illum in se recipiens, quem gerebat ille, qui dicit: Iniquitatem odio habui; et abominatus sum (Psal. CXVIII). Sed et ea quae scripta sunt in sexto Psalmo, atque in aliis quamplurimis: [Col. 0508A] vel ea, quae Apostolus dixit ad eos qui secundum Deum contristati sunt: Quantam operatus est vobis, inquit, sollicitudinem? sed excusationem, sed indignationem, sed timorem, sed aemulationem, sed vindictam. In omnibus exhibuistis vos castos esse negotio (II Cor. VII). Sed et ex his ipsis, in quibus delinquit, agens multa contraria, sicut et Zacchaeus fecit (Luc. XIX).



INTERROGATIO XIX.

Qui sunt fructus digni poenitentiae?

RESP. Opera quae contraria sunt peccato, isti sunt fructus justitiae; quos debet afferre ille, qui vult, secundum quod scriptum est, in omni opere bono fructificare (Coloss. I).



INTERROGATIO XX.
[Col. 0508B]

Qui se verbo dicit poenitere, peccatum autem suum non emendat, quid est?

RESP. De isto scriptum est: Si te rogaverit inimicus tuus magna voce, non acquiescas ei: septem enim nequitiae sunt in anima ejus (Prov. XXVI). Et alibi: Sicut canis revertens ad vomitum suum odibilis fit, ita homo qui per malitiam suam revertitur ad peccatum suum (Ibid.).



INTERROGATIO XXI.

Qui vult confiteri peccata sua, si omnibus debet confiteri, sive quibuslibet, aut certis quibusque?

RESP. Clementia Dei erga eos qui deliquerunt manifesta est; secundum quod scriptum est: Quia non vult mortem peccatoris, sed magis ut convertatur, et vivat (Ezech. XVIII). Quia ergo et conversionis [Col. 0508C] modus aptus esse, et convertentis se a peccato fructus dignus ostendi debet per poenitentiam, secundum quod scriptum est: Facite fructus dignos poenitentiae (Luc. III): ne forte secundum comminationem illam eveniat his qui non poenitent, quod scriptum est: Omnis arbor, quae non facit fructum bonum, excidetur, et in ignem mittetur (Matth. III), necessarium videtur his, quibus dispensatio mysteriorum Dei commissa est, confitenda esse peccata. Sic enim et hi qui antiquitus poenitebant, inveniuntur apud sanctos confessi esse peccata sua. Scriptum est enim in Evangelio, quia Joanni Baptistae confitebantur peccata sua (Matth. III); et in Actibus apostolorum, apostolis a quibus baptizabantur (Act. III).
[Col. 0508D]


INTERROGATIO XXII.

Qui poenituerunt pro aliquo peccato, et rursum in hoc ipsum peccatum inciderunt, quid faciunt?

RESP. Qui semel delinquit, et iterum in idem peccatum incurrit, indicare de se videtur hoc primum quod ab illo peccato priori non fuerit expurgatus: ex quo velut a radice quadam pessima, eadem quae antea pullularunt. Sicut enim quis ramos arborum excidens, si radicem relinquat, ubi radix permaneat fixa, virgulta denuo ejusdem seminis germinabunt, ita etiam peccatum. Quoniam non omnes qui delinquunt, ex ipsis peccatis initium sumunt, sed ex aliis interdum delicti occasio nascitur. Necessarium ergo ei est qui vult omnino se [Col. 0509A] purgare a peccato, primas ipsas causas culpae succidere. Verbi gratia: si ex contentione, vel ex invidia fuerit, non a se sumit exordium; sed radicem habet ex arrogantia et cupiditate gloriae humanae venientem. Dum enim gloriam quaerit unusquisque ab hominibus, aut contentionibus studet, aut recte agentibus invidet: huic scilicet, per quem videtur ipse minus in laude vel in admiratione haberi. Si quis ergo semel notatus fuerit invidiae vel contentionis vitio, et rursus in hoc ipsum inciderit, sciat se primam illam causam, de qua superius diximus, ex qua invidia vel contentio nascitur, in interioribus medullis habere reconditam. Oportet ergo eum et per contraria atque adversa curari; id est, per humilitatis exercitium. Exercitia vero [Col. 0509B] humilitatis sunt, si se vilioribus officiis subdat, et ministeriis indignioribus tradat. Ita namque arrogantiae et humanae gloriae vitium curari poterit, ut consuetudine humilitatis affectus, ultra jam non incidat in arrogantiae et vanae gloriae delictum. Sed et in singulis hujuscemodi vitiis cura similis adhibeatur.



INTERROGATIO XXIII.

Quali affectu, vel quali sensu oportet increpare eum qui increpat?

RESP. Ad eum quidem tali mente esse debet, qualem indicat beatus David, dicens: Vidi non servantes pactum, et tabescebam; quoniam eloquia tua non custodierunt (Psal. CXVIII). Ad eos autem quos increpat, hunc debet affectum servare, quem pater [Col. 0509C] et medicus erga aegrotantem filium servat: et tunc maxime, cum qualitas curae tristior videtur et gravior.



INTERROGATIO XXIV.

Quali affectu debet quis suscipere correptionem?

RESP. Sicut aeger filius patris et medici de vita sua solliciti: qui etiamsi aliquid asperum offerat vel amarum ad curandum filium, scit utique filius, quod nec pater in aliquo negligere potest de salute filii, nec medicus falli.



INTERROGATIO XXV.

Qui tristatur adversus eum qui se increpat, qualis est?

RESP. Neque periculum peccati agnovit iste, maxime ad Deum, neque lucrum poenitentiae; nec [Col. 0509D] credidit illi qui dixit: Quia qui diligit, diligenter corripit (Eccl. X). Sed et seipsum alienum facit ab illa utilitate dicentis: Corripiet me justus in misericordia, et increpabit me (Psal. CXL). Sed et ad laesionem caeterorum iste talis permanet inter fratres: resolvit enim et impedit animos eorum qui possunt proficere.



INTERROGATIO XXVI.

Quale judicium esse debet de his, qui peccantes defendunt?

RESP. Ut mihi videtur, gravius ab illo quod dixit Dominus: Quia expedit illi, ut suspendatur mola asinaria ad collum ejus, et praecipitetur in mare, quam ut scandalizet unum ex minimis istis (Matth. XVIII). Non enim jam correptionem ad emendationem, sed [Col. 0510A] defensionem ad confirmandum peccatum suum suscipit, qui delinquit, sed et alios ad simile provocat malum. Ita ut conveniat ei, qui peccantes defendit, illud quod dictum est: Quia si non ostenderitis fructus dignos poenitentiae, excidemini, et in ignem mittemini (Luc. III). Vel rursum quod a Domino dictum est: Quia si oculus tuus dexter scandalizet te, erue eum, et projice abs te. Expedit enim tibi, ut pereat unum membrorum tuorum, et non omne corpus tuum mittatur in gehennam (Matth. XVIII).



INTERROGATIO XXVII.

Poenitentem ex corde quomodo oportet suscipi?

RESP. Sicut Dominus ostendit, cum dicit: Quia convocavit amicos et vicinos, dicens: Congratulamini mihi, quia inveni ovem meam, quam perdideram.
[Col. 0510B]


INTERROGATIO XXVIII.

Erga eum qui pro peccato non poenitet, qualiter esse debemus?

RESP. Sicut Dominus praecepit, dicens: Sit tibi sicut gentilis et publicanus. Et sicut Apostolus docuit, dicens: Subtrahite vos ab omni fratre inquiete ambulante, et non secundum traditionem, quam tradidimus vobis.



INTERROGATIO XXIX.

Si debet habere aliquid proprium, qui inter fratres est?

RESP. Huic contrarium est illud testimonium quod in Actibus apostolorum de illis qui credebant primitus, scriptum est. Ibi enim ita dicitur: Quia nemo [Col. 0510C] quidquam ex bonis suis proprium dicebat esse: sed erant illis omnia communia (Act. IV). Si quis vero proprium sibi esse dicit aliquid, sine dubio alienum se facit ab electis Dei et a charitate Domini, qui docuit verbo, et opere complevit, et animam suam posuit pro amicis suis (Joan. XV). Si ergo ipse animam suam pro amicis dedit, quomodo nos etiam ea quae extra animam sunt, propria vindicamus?



INTERROGATIO XXX.

Si quis dicat: Quia neque accipio a fratribus, neque do; sed contentus sum meis propriis: quid de hoc observare debemus?

RESP. Si non acquiescat doctrinae Domini, dicentis: Diligite invicem sicut et ego dilexi vos, acquiescat Apostolo dicenti: Auferte malum ex vobis ipsis (II Cor. V): ne forte accidat, ut modicum fermentum [Col. 0510D] totam massam corrumpat.



INTERROGATIO XXXI.

Si debet quis a carnalibus propinquis accipere aliquid?

RESP. Propinquis quidem reddere quae sua sunt, his qui ad servitium Dei accedunt, necessarium est; et nihil subtrahere, ut non crimen sacrilegii incurrant. Verumtamen haec praerogari in conspectu eorum ad quos visa sunt pertinere, non expedit: ne et illis ipsis occasionem praestet elationis ac superbiae; et aliis fratribus ejusdem propositi pauperioribus tristitiam generet. Ita ut accidat illud, in quo Corinthii increpantur ab Apostolo dicente: Quia confunditis non habentes (I Cor. XI). Et ideo [Col. 0511A] his qui per loca singula ecclesiis praesunt, si sunt fideles et prudentes dispensatores, ipsis offerri debent, secundum imitationem eorum, qui in Actibus apostolorum id fecisse perscribuntur, de quibus dicitur: Quia afferentes pretia praediorum suorum, ponebant ante pedes apostolorum (Act. III). Certe quoniam non est omnium hujuscemodi dispensationes explere fideliter, illis offerri convenit, qui apud omnes in hoc officio probati habentur. Verumtamen etiam de his probabit ille qui praeest, per quem debeant dispensari.



INTERROGATIO XXXII.

Quomodo videre debemus eos, qui nobis vel familiares, vel consanguinei fuerunt et proximi?

RESP. Sicut Dominus ostendit, tunc cum ei nuntiaverunt: [Col. 0511B] Quia mater tua et fratres tui foris stant, volentes te videre; ad quos cum increpatione respondit, dicens: Quae est mater mea? et qui sunt fratres mei? Qui enim fecerit voluntatem Patris mei, qui in coelis est, iste meus frater, et soror, et mater est (Luc. VIII).



INTERROGATIO XXXIII.

Quod si deprecantur nos, volentes ut eamus cum ipsis ad domos eorum, si oporteat nos acquiescere?

RESP. Si quidem pro aedificatione fidei aliquis ire potest, si probaverit ille qui praeest, mittatur. Si vero propter humanam aliquam gratiam, audiat Dominum dicentem ad illum qui ei dixit: Magister, permitte mihi primum ire, et renuntiare his qui in domo sunt. Quia nemo mittens manum suam in aratrum, et retro respiciens, aptus est regno coelorum (Luc. IX). [Col. 0511C] Quod si pro renuntiando hoc dictum est volenti ire ut renuntiaret, quid dicemus de caeteris?



INTERROGATIO XXXIV.

Unde ergo vagatur mens nostra, et cogitationes diversae ascendunt in corde nostro? et quomodo possumus hoc emendare?

RESP. Vagatur quidem mens interdum etiam otio, cum non occupatur in necessaria sollicitudine; sed in remissione posita et securitate, non credit praesentem esse Deum, scrutantem corda et renes. Si enim hoc crederet, faceret quod superius dictum est: Providebam Dominum in conspectu meo semper; quia a dextris est mihi, ne commovear (Psal. XV). Qui enim hoc agit, vel horum similia, neque vagabitur unquam, neque habebit otium vanis cogitationibus [Col. 0511D] indulgere; vel aliquid cogitare, quod non ad aedificationem fidei pertineat, et ad aliquam animae utilitatem spectet. Quanto magis nihil audebit, quod adversum sit Deo, et non ei placeat, cogitare?



INTERROGATIO XXXV.

Unde et nocturnae phantasiae inhonestae et turpes accidunt nobis?

RESP. Veniunt quidem haec maxime ex diurnis animae motibus et actibus, indignis et incongruis. Si enim vacet in judiciis Dei, et expurgetur anima per meditationem legis divinae, et studium verbi Der, ibique indesinentem curam gerat, semper requirens et scrutans quid sit quod placeat Deo, talia etiam habebit somnia.
[Col. 0512A]


INTERROGATIO XXXVI.

Quali affectu debemus infirmis fratribus ministrare?

RESP. Sicut ipsi Domino offerentes obsequium, qui dixit: Quia cum fecistis uni ex minimis istis fratribus meis, mihi fecistis (Matth. XXV). Expedit autem ad conservandum hujuscemodi affectum in obsequiis, ut et hi qui obsequia a nobis suscipiunt, tales sint, quibus merito deferri obsequium debeat. Et ideo oportet eos qui praesunt curam gerere, ne hi quibus ministratur tales sint qui carni indulgeant et ventri, sed potius in amore Dei et Christi ejus probabiles inveniantur, et per patientiam suam ac vitae meritum fratrum mereantur obsequia: ut habeantur ad gloriam Christi, et opprobrium diaboli sicut fuit et sanctus Job.
[Col. 0512B]


INTERROGATIO XXXVII

Cum quali humilitate debet quis suscipere a fratribus obsequium?

RESP. Sicut servus a domino, et sicut ostenuit Petrus apostolus, cum ei Dominus ministraret (Joan. XIII). In quo simul etiam periculum eorum, qui nolunt recipere obsequia fratrum, docemur.



INTERROGATIO XXXVIII.

Qualem debemus habere charitatem ad invicem?

RESP. Qualem Dominus ostendit et docuit, dicens: Diligite invicem, sicut et ego dilexi vos. Majorem autem charitatem nemo habet, quam ut quis animam suam ponat pro amicis suis (Joan. V). Si autem et animam poni oportet, quanto magis in aliis votum et studium debet ostendi? Sine dubio non secundum [Col. 0512C] humanas voluntates, sed secundum illum prospectum, in quo est commune omnium propositum placendi Deo.



INTERROGATIO XXXIX.

Quomodo poterit quis implere charitatem circa proximum suum?

RESP. Primo quidem metuens judicium praevaricantis mandatum Domini; quia ipse dixit: Qui non crediderit Filio, non habebit vitam: sed ira Dei manet super eum (Joan. III). Tum deinde velut cupiens ad aeternam vitam pervenire, quia mandatum ejus vita aeterna est. Primum autem et magnum mandatum est: Diliges Dominum Deum tuum, ex toto corde tuo, ex tota mente tua, et ex tota anima tua. Secundum vero simile illi: Diliges proximum tuum sicut teipsum (Matth. XXII). Et si quis desiderat similis effici Domino [Col. 0512D] dicenti: Mandatum novum do vobis, ut diligatis invicem, sicut et ego dilexi vos (Joan. XIII). Sed et ex communi sensu sentire hoc possumus: quia si beneficium consequamur a fratre, in eo quod diligimur a fratre, debitores ei efficimur, ut eum merito diligamus; quod etiam inter gentiles observari solet, sicut Dominus in Evangelio dicit: Si diligitis eos qui vos diligunt, quae vobis est gratia? quia et peccatores et gentiles, diligentes se diligunt (Luc. VI). Si autem in aliquo vel laedit nos, vel adversatur quis, hunc non solum propter mandatum, sed et propter hoc ipsum, quia plus nobis praestat in quo laedit, diligere debemus. Siquidem credimus Domino dicenti: Beati estis cum exprobrabunt vos et persequentur, [Col. 0513A] et dicent omne malum adversum vos, mentientes propter me: gaudete et exsultate, quoniam merces vestra multa est in coelis (Matth. V).



INTERROGATIO XL.

Usque ad quae verba otiosus sermo judicabitur?

RESP. Generaliter omnis sermo, qui non proficit ad aliquam gratiam fidei Christi, otiosus est: et tantum est periculum hujuscemodi sermonis, ut etiamsi bonum esse videatur quod dicitur, et ad aedificationem fidei tamen non pertineat; non in sermonis bonitate ille qui locutus est, periculum effugiat, sed in eo, quod non proficit ad aedificationem sermo prolatus, contristat Spiritum sanctum Dei. Hoc enim manifeste demonstrat Apostolus, dicens: Omnis sermo malus de ore vestro non procedat: sed [Col. 0513B] si quis bonus ad aedificationem fidei, ut det gratiam audientibus. Et super haec adjecit: Nolite contristare Spiritum sanctum Dei, in quo signati estis, in die redemptionis (Ephes. IV). Quo utique gravius malum nullum esse poterit.



INTERROGATIO XLI.

Quis est maledicus, id est ?

RESP. Omnis sermo, qui ob hoc profertur, ut infamet aliquem, vel deroget, vel male commendet, maledicus est, etiam si videatur non esse injuriosus. Et hoc manifestum est ex sententia Evangelii, cum dicit de Judaeis: Quia maledixerunt eum, dicentes: Tu sis discipulus ejus (Joan. IX).



INTERROGATIO XLII.

Quid est detractio, vel derogatio?
[Col. 0513C]

RESP. Duas opinor esse causas, in quibus licet alicui dicere et retractare aliena mala: si quando consilium habere necesse est cum caeteris, qui in hoc ipsum videntur assumi, quomodo corrigatur is qui peccavit, vel mali aliquid egit; et rursum, si quando necesse est praeveniri aliquem et commoneri, ne forte incurrat in consortium alicujus mali, dum eum putat esse bonum. Quia Apostolus dicit: Nolite commisceri cum hujusmodi (II Thes. III). Item in Salomone: Noli manere cum homine iracundo; ne forte vias ejus discas, et sumas laqueum animae tuae (Prov. II). Quod et ipsum Apostolum fecisse invenimus, per hoc quod scribit ad Timotheum, dicens: Alexander aerarius multa mihi ostendit; quem tu quoque devita. Valde enim restitit nostris sermonibus (II Tim. III). [Col. 0513D] Praeter hujuscemodi autem necessitates, quicunque dicit aliquid adversus alium, ut vel deroget ei, vel obtrectet, istud est detrahere: etiamsi vera esse videantur quae dicit.



INTERROGATIO XLIII.

Qui detrahit fratri, aut audit detrahentem, et patitur, quid dignus est?

RESP. Excommunicari debet. Detrahentem, inquit, occulte adversus proximum suum, hunc persequebar (Psal. C). Et alibi dictum est: Noli libenter audire detrahentem: ne forte eradiceris (Psal. XX).



INTERROGATIO XLIV.

Quod si de eo qui praeest quis detraxerit, quomodo eum observabimus?

RESP. Et in hoc manifestum est judicium iracundiae [Col. 0514A] Dei, quae facta est super Mariam, cum detraxit de Moyse, et peccatum ejus nec ipso quidem Moyse orante inultum esse Deus permisit (Num. XII).



INTERROGATIO XLV.

Si quis acerbiori sermone, vel insolentiori voce respondeat; et admonitus dicat quia nihil mali habeat in corde, si oportet ei credi?

RESP. Non omnes animae passiones manifestae sunt omnibus, nec ipsis quidem qui patiuntur eas. Sicut enim sapientioribus medicis signa quaedam dantur absconsa et occulta ex corporum motibus, quae ipsos qui patiuntur effugiunt et latent, ita etiam in anima sunt quaedam vitia, etiamsi non sentit ille qui peccat. Sed credere oportet Domino, dicenti: Quia malus homo de malo thesauro cordis sui profert [Col. 0514B] mala (Matth. XII). Et ideo non potest fieri, ut malus de corde malo bonum proferat sermonem, nec bonus de bono corde malum proferat verbum. Sed interdum quidem potest esse mali cordis bonitas simulata: bonum autem cor, malum non potest simulare. Dicit enim Apostolus: Quia providemus bona, non solum coram Deo, sed etiam coram hominibus (Rom. XII)



INTERROGATIO XLVI.

Quomodo possit aliquis non irasci?

RESP. Si Deum omnia credat inspicere, et Dominum praesentem semper intueatur: quoniam quidem neque is qui judici suo subjectus est, ausus est in oculis judicis sui aliquid suae indignationis ostendere, id est, cum non ipse sibi alios putat esse subjectos, [Col. 0514C] sed se praeparat ad alterius obedientiam: hoc est enim omnes ducere superiores sibi. Si enim non ad suos usus vel ad suam utilitatem obedire sibi quaerit eos qui obediunt, scire debet quoniam sermo Domini unumquemque docet aliis obsequi vel ministrare. Ob quod etiamsi videt aliquem mandatum Domini praeterire, non ira erga eum moveatur, sed miseratione et compassione secundum eum qui dicit: Quis infirmatur, et ego non infirmor (II Cor. XI)?



INTERROGATIO XLVII.

Quis est mansuetus?

RESP. Qui non transfertur a judiciis suis, quibus statuit vel studet Deo placere.



INTERROGATIO XLVIII.

Quomodo quis non vincatur in voluptate, et libidine [Col. 0514D] ciborum?

RESP. Si statuat expetendum esse, non id quod delectat, sed id quod expedit, et quod usui, non voluptati, sufficiat.



INTERROGATIO XLIX.

Quomodo excidemus vitium mali desiderii.

RESP. Desiderio meliore: si magis ignimur et accendimur ad amorem Dei, secundum illum qui dicit: Eloquium Domini ignivit eum (Psal. CIV). Et: Judicia Domini vera, justificata in semetipsa, desiderabilia super aurum et lapidem pretiosum nimis multum, et dulciora super mel et favum (Psal. XVIII). Semper enim desiderium meliorum, si in opere sit et in re, et possideat totos animos nostros, atque eorum quae desideramus perfrui contendamus contemnere [Col. 0515A] nos facit et despicere inferiora, sicut docuerunt nos omnes sancti, quanto magis ea quae mala sunt et turpia?



INTERROGATIO L.

Quae est tristitia secundum Deum, et quae est secundum saeculum?

RESP. Secundum Deum est tristitia, cum pro mandati negligentia vel praevaricatione tristamur, secundum quod scriptum est: Tristitia tenuit me pro peccatoribus derelinquentibus legem tuam (Psal. CXVIII). Saeculi autem tristitia est, cum ob aliquid de rebus humanis, vel quae ad saeculum pertinent, contristamur.



INTERROGATIO LI.

Quae sunt in Domino gaudia, vel quid facientes gaudere debemus?
[Col. 0515B]

RESP. Si quae secundum mandatum Domini gerimus, vel in gloria Dei agimus, hoc est in Domino gaudium: vel cum pro nomine Domini aliquid patimur et gaudemus, vel aliis recte agentibus congratulamur.



INTERROGATIO LII.

Quod lugere debemus, ut beatitudinem consolationis consequi mereamur?

RESP. Cum illa interrogatione, in qua exposuimus quae est secundum Deum tristitia, etiam ista interrogatio continetur: id est, si pro peccatis lugemus, vel si eos deflemus, qui per praevaricationem legis Deum inhonorant: vel propter eos, qui periclitantur in peccato. Quia anima quae peccaverit, ipsa morietur (Ezech. XVIII): secundum illum qui dixit: [Col. 0515C] Et lugeam multos ex his qui ante peccaverunt, et non egerunt poenitentiam (II Cor. XII).



INTERROGATIO LIII.

Si ex toto ridere non licet?

RESP. Cum Dominus eos qui nunc rident, condemnet (Luc. VI), manifestum est quia nunquam tempus est risus fideli animae: et maxime cum plurimi sint, qui per praevaricationem legis Deum non honorent, et in peccatis suis moriantur: pro quibus tristari indesinenter convenit et lugere.



INTERROGATIO LIV.

Quae est sollicitudo saecularis?

RESP. Omnis sollicitudo animi, etiamsi nihil habere videantur illicitum, tamen si non ad religionem [Col. 0515D] pertineat et ad virtutem, saecularis est.



INTERROGATIO LV.

Unde accidit nobis importune dormitare, et quomodo hoc possumus abjicere?

RESP. Evenit quidem importune dormitare, cum languidior est anima erga Deum, et memoriam Dei, et cum judiciorum ejus eam incessit oblivio. Abjicere autem id possumus, cum dignam de eo assumpserimus cogitationem, et ad voluntatem ejus extendimus desideria nostra; secundum illum qui dixit: Si dedero somnum oculis meis, et palpebris meis dormitationem, et requiem temporibus meis, usquequo inveniam locum Domino, et tabernaculum Deo Jacob (Psal. CXXXI).
[Col. 0516A]


INTERROGATIO LVI.

Quomodo quis ad gloriam Dei facit omnia?

RESP. Cum omnia propter Deum, vel ex mandato Dei facimus, et in nullo sectamur hominum laudes, et in omnibus meminimus Domini dicentis: Luceat lux vestra coram hominibus, ut videant opera vestra bona, et glorificent Patrem vestrum, qui in coelis est (Matth. V).



INTERROGATIO LVII.

Quomodo manducet quis et bibit in gloriam Dei.

RESP. Si in memoria habeat eum, a quo pascitur, Deum: et si non solum anima, verum etiam corpore per singula contestetur, se ei gratias agere, et non securum manducare; sed quasi operarium Dei ab ipso refici, ad hoc, ut ad laborem, vel expletionem [Col. 0516B] sufficiat mandatorum.



INTERROGATIO LVIII.

Quomodo faciat dextera, quae non cognoscat sinistra?

RESP. Cum intenta mente, et fixo desiderio placendi Deo, agimus opera Dei, et omni sollicitudine constringimur, ne decidamus a via recta, et ab opere legitimo; tunc nullius prorsus extrinsecus, neque membri nostri alicujus percipimus cogitationem, nisi solius Dei, et ejus operis quod explemus. Tanquam si artifex faciens vas aliquod indesinenter et ejus meminit qui opus injunxit; et vas quod versat in manibus, si recte et fabre veniat, intuetur.



INTERROGATIO LIX.
[Col. 0516C]

Quomodo apparebit eis qui hominibus vult placere?

RESP. Cum praesentibus quidem iis qui laudare possunt, agit aliquid operis boni: nullo autem tali praesente, vel etiam iis qui vituperare possunt astantibus, segnis et pigrior est in opere. Si enim Domino placere vellet, semper utique et in omni loco idem esset, atque eadem gereret: adimplens illud quod dictum est: Per arma justitiae, a dextris et a sinistris, per gloriam et ignobilitatem; per infamiam et bonam famam; ut seductores et veraces (I Cor. VI).



INTERROGATIO LX.

Quomodo quis effugiet vitium hominibus placendi vel captandi laudem ab hominibus?
[Col. 0516D]

RESP. Si certus sit de praesentia Dei, et fixam habeat sollicitudinem Deo placendi; et multo desiderio teneatur earum beatitudinum quae a Domino repromissae sunt. Non enim oportet sub praesentia Dei placere conservis, ad injuriam Domini, et ad sui perniciem; non Domino, sed conservorum nutibus intuentem.



INTERROGATIO LXI.

Quomodo intelligitur superbus? vel quomodo curatur?

RESP. Intelligitur quidem ex eo, quoniam ea quae eminentiora sunt quaerit. Curatur autem, si credat sententiae ejus, qui dixit: Deus superbis resistit (Jac. IV). Illud sane sciendum est, quod quomodo [Col. 0517A] quis timeat damnationem superbiae, impossibile est curari hoc vitium, nisi abstrahat se, et secedat ab omnibus occasionibus elationis: sicut impossibile est exstingui linguae alicujus vel gentis loquelam, vel artificium aliquod, nisi quis omni genere se penitus abstrahat, non solum ab agendo, vel loquendo, vel movendo, sed etiam audiendo eos qui loquuntur, vel videndo eos qui agunt id quod oblivisci cupit. Et hoc observandum est de omnibus vitiis.



INTERROGATIO LXII.

Quid est humilitas; et quomodo eamdem implere possimus?

RESP. Humilitas quidem est haec, ut omnes homines aestimemus superiores nobis, secundum definitionem [Col. 0517B] Apostoli (Phil. II). Implere autem id possumus, si memores fuerimus Domini dicentis: Discite a me quia mansuetus sum et humilis corde (Matth. XI): quod in multis saepe et ostendit et docuit. Et credere debemus promittenti: Quia qui se humiliaverit, exaltabitur (Luc. XVIII). Deinde ut indesinenter et absque ulla cessatione in omnibus actibus, et in omni negotio humiliores caeteris inveniri studeamus, et in hoc exercitium nostrum ponamus. Vix enim sic poterimus pristinae a nobis arrogantiae abolere memoriam, et affectum humilitatis assumere, sicut etiam in artificiis fieri solet. Idemque modus erit etiam in caeteris virtutibus obtinendis, quae ex mandato Domini nostri Jesu Christi veniunt.


[Col. 0517C]
INTERROGATIO LXIII.

Si oportet honorem quaerere?

RESP. Reddere quidem cui honorem honorem edocti sumus (Rom. XIII); requirere autem honorem prohibiti, Domino dicente: Quomodo potestis credere, gloriam quaerentes ab invicem: et gloriam quae est ab uno Deo, non quaeritis (Joan. V)? Itaque requirere ab hominibus gloriam vel honorem, indicium est infidelitatis, et alienos nos esse a pietate Dei, maxime cum et Apostolus dicat: Si adhuc hominibus placere vellem, Christi servus non essem (Gal. I). Si ergo hi qui ab hominibus gloriam vel honorem sibi oblatum suscipiunt, ita condemnantur, hi qui nec oblatum quidem requirunt, quali judicio digni sunt?


[Col. 0517D]
INTERROGATIO LXIV.

Quomodo invicem obaudire debemus?

RESP. Sicut servi dominis, secundum quod praecipit Dominus: Quia qui vult in vobis esse magnus, fiat omnium novissimus, et omnium servus (Matth. XX). Quibus addidit, ut magis nos inclinet ad humilitatem: sicut filius hominis non venit ministrari, sed ministrare. Sed et aliud quod ab Apostolo dictum est: Per charitatem spiritus servit invicem (Gal. V).



INTERROGATIO LXV.

Usque ad quem modum obaudire oportet eum, qui placendi Deo implere regulam cupit?

RESP. Apostolus ostendit, proponens nobis obedientiam Domini: Qui factus est, inquit, obediens [Col. 0518A] usque ad mortem, mortem autem crucis (Phil. II). Et praedixit: Hoc sentite in vobis, quod et in Christo Jesu.



INTERROGATIO LXVI.

Qui piger est erga mandatum, quomodo potest industrius et vigilans effici?

RESP. Si certus sit praesentiam Domini Dei ubique esse, et omnia intueri (Prov. XX); et comminationem illam quae adversus pigrum prolata est, ante oculos habeat, et spem multae retributionis Dei, qui repromisit per Paulum apostolum dicens: Quia unusquisque propriam mercedem accipiet secundum suum laborem (I Cor. III): et si qua similia in Scripturis sanctis inveniuntur, quae de labore patientiae et operum sollicitudine ad Dei gloriam referuntur.


[Col. 0518B]
INTERROGATIO LXVII.

Si quis non contentus est quotidie sibi aliquid injungi de his quae pro mandato Dei incidunt, sed artificium vult discere; quali vitio aegrotat? aut si oportet ei acquiescere?

RESP. Iste talis et praesumptor est, et sibi placens, et infidelis, qui non timet sententiam Domini dicentis: Estote parati; quia hora qua non putatis, filius hominis veniet (Luc. XII). Si enim quotidie exspectat quis dominum, sollicitus est et trepidus, quomodo praesentem diem non transeat otiosus, et nihil amplius quaerit. Si autem imperatur ei artificium discere, obedientiae suae habeat lucrum, et in hoc placeat Deo; et non in eo, quod sibi placet, assumat judicium.


[Col. 0518C]
INTERROGATIO LXVIII.

Si quis industrius sit, et promptus ad implenda mandata, agat autem, non quod ei injungitur, sed quod ipse vult: quam mercedem habebit?

RESP. Merces ejus illa ipsa est, quod sibi placet. Cum autem Apostolus dicat: Unusquisque vestrum proximo suo placeat in bono ad aedificationem (Rom. XV). Et ut amplius inclinaret et constringeret audientes, addidit dicens: Quia ipse Christus non sibi placuit, scire debet unusquisque periculum suum esse in eo, quod vult sibi placere: simul enim inobediens invenitur.



INTERROGATIO LXIX.

Si licet alicui excusare opus quod ei injungitur et [Col. 0518D] aliud quaerere?

RESP. Cum definitum sit mensuram obedientiae usque ad mortem esse, qui devitat hoc quod ei injungitur, et aliud quaerit, primo omnium inobedientiae reus est, et manifeste ostenditur qui nondum negavit semetipsum. Deinde multorum malorum causa efficitur tam sibi quam etiam caeteris, quia aditum contradictionis pluribus aperit, et seipsum ad contradicendum insuescit; et cum non possint singuli discernere quod melius est et eligere, potest fieri, si talis est licentia, ut aliquid quod deterius est eligat. Tum deinde etiam suspicionem dabit fratribus, quod passione aliqua, vel ad opus illud quod eligit, astringatur, vel certe erga eos cum quibus necesse est operari. Itaque omni modo non obedire, [Col. 0519A] multorum malorum causa est et radix. Si autem ratio est aliqua qua sibi recte excusare videatur opus illud, quod excusat, exponat hanc ipsam causam huic qui praeest, et relinquat ejus judicio, ut ipse probet si excusatione dignum est quod allegat.



INTERROGATIO LXX

Si injunctum fuerit aliquid fratri, et contradixerit, postea autem sua sponte obedierit, quid est?

RESP. In eo quod contradixit, quasi non obtemperans judicandus est, et velut caeteros ad simile concitans malum. In quo sciat se illi sententiae obnoxium, quae dixit: Contradictiones suscitat omnis malus: Dominus autem angelum immisericordem immittet ei (Prov. XVII). Cum autem certus sit quia [Col. 0519B] non homini obtemperat, sed Domino dicenti: Quia qui audit vos, me audit, et qui spernit vos, me spernit (Luc. X): si compunctus est recordatione mandati, prius satisfaciat; et ita, si permittitur, quod injunctum est impleat.



INTERROGATIO LXXI.

Si autem obediens quis murmuret?

RESP. Apostolo dicente: Omnia facite sine murmuratione et haesitationibus (Phil. II); alienus sit a fratrum unitate qui murmurat, et opus ejus abjiciatur. Manifestum enim est iste qui talis est, quia infidelitate aegrotat, et certum futurae spei fiduciam non gerit.



INTERROGATIO LXXII.

Si frater fratrem contristaverit, quomodo debet emendari?
[Col. 0519C]

RESP. Si quidem contristaverit, sicut Apostolus dicit: Contristati enim estis, ut in nullo detrimentum pateremini ex nobis (II Cor. VII); non ille qui contristavit emendari debet, sed ille qui contristatus est; et indicia ejus tristitiae, quae secundum Deum est, debet ostendere. Si vero indifferenter contristavit, id est, non secundum Deum, memor sit is qui contristavit Apostoli dicentis: Si autem propter escam frater tuus contristatur, jam non secundum charitatem ambulas (Rom. XIV). Et cum cognoverit tale delictum esse suum, impleat illud quod a Domino dictum est: Si offers munus tuum ad altare, et recordatus fueris ibi quia frater tuus habet aliquid adversus te, relinque ibi munus tuum ante altare, et [Col. 0519D] vade prius reconciliari fratri tuo; et tunc veniens offeres munus tuum (Matth. V).



INTERROGATIO LXXIII.

Quid si non acquiescat ut satisfaciat, quid agendum est?

RESP. Implere debemus in eo illud, quod a Domino dictum est de eo qui peccavit, et non egit poenitentiam, cum dixit: Si autem Ecclesiam non audierit, sit tibi sicut gentilis et publicanus (Matth. XVIII).



INTERROGATIO LXXIV.

Quid si, satisfaciente eo qui contristaverit, noluerit reconciliari is qui contristatus est?

RESP. Manifesta est de hoc Domini sententia, quae refertur in illa parabola de servo qui rogatus [Col. 0520A] est a conservo suo, et noluit patienter agere: Et videntes, inquit, conservi renuntiaverunt domino suo (Matth. XVIII). Iratus autem dominus revocavit omnem gratiam quam concesserat debiti, et tradidit eum tortoribus usquequo redderet omne debitum.



INTERROGATIO LXXV.

Quomodo quis debet habere eum, qui ad orationem suscitat fratres?

RESP. Si quis cognoscit damnum quod de somno patitur, cum neque sui ipsius sensum habet; et intelligit quantum sit lucrum vigiliarum, et praecipue cum vigilatur ad glorificandum Deum in orationibus; ita debet habere eum qui ad hoc se invitat et suscitat dormientem, tanquam eum per quem divina [Col. 0520B] lucra et coelestia dona consequitur; sive is ad orationem, sive ad aliud quodcunque mandatum Dei invitat et provocat.



INTERROGATIO LXXVI.

Quod si contristatur ille qui excitatur, aut etiam si irascetur, quid dignus est?

RESP. Interim excommunicari debet et non manducare; si forte compunctus agnoscat quantis et qualibus bonis semetipsum insipienter defraudet, et ita conversus recipiat gratiam; ejus in se affectum sumens, qui dixit: Memor fui Dei, et delectatus sum (Psal. LXXVI). Quod si permanserit in stultitia, non intelligens gratiam, abscindatur tanquam putrefactum membrum a corpore. Scriptum est enim: Quia expedit ut pereat unum membrorum tuorum, [Col. 0520C] et non omne corpus tuum mittatur in gehennam (Matth. V).



INTERROGATIO LXXVII.

Quid est, Nolite judicare, ut non judicemini; nolite condemnare, ut non condemnemini?

RESP. Cum Dominus aliquando dicat: Nolite judicare, ut non judicemini (Matth. VII); aliquando vero: justum judicium judicate (Joan. VII); non utique omni modo prohibet judicandi facultatem; sed differentiam judicii nosse nos docet, ut sciamus in quibus oporteat non judicare et in quibus non. De hoc autem manifeste nobis Apostolus tradidit, dicens de his causis quae uniuscujusque arbitrio esse debent: Tu autem quare judicas fratrem tuum (Rom. XIV)? Et iterum: Non ergo invicem judicemus (Ibid.). [Col. 0520D] In his vero actibus qui aperte Deo non placent, notat eos qui non judicant, et ipse suam sententiam prodit per haec quae dicit: Ego quidem sicut absens corpore, praesens autem spiritu, jam judicavi tanquam praesens eum, qui haec operatus est, in nomine Domini nostri Jesu Christi, congregatis vobis et meo spiritu, cum virtute Domini nostri Jesu Christi; tradere hujuscemodi hominem Satanae in interitum carnis, ut spiritus salvus fiat in die Domini nostri Jesu Christi (I Cor. XV). Si quid itaque in nostra potestate vel arbitrio positum et insertum est, non oportet de his judicare fratrem, secundum hoc quod Apostolus dicit, tanquam de his quae ignorantur: Itaque nolite ante tempus quid judicare, usquequo veniat Dominus, [Col. 0521A] qui illustrabit occulta tenebrarum, et manifestabit consilia cordium (I Cor. IV). Dei autem judicia vindicare omni modo necessarium est; ne forte et nos simili ira absorbeamur, si quid sciamus erga peccantes et sileamus. Nisi forte quis eadem faciens, fiduciam non habeat arguendi, neque auctoritatem judicandi fratrem, Domino dicente: Ejice primum trabem de oculo tuo, et tunc videbis ejicere festucam de oculo fratris tui (Matth. VII).



INTERROGATIO LXXVIII.

Quomodo intelligitur quis, si zelo Dei moveatur adversus peccantem fratrem, aut a propria iracundia?

RESP. Si ad omne peccatum fratris patitur illud, quod scriptum est: Consumpsit me zelus domus tuae, [Col. 0521B] quoniam obliti sunt verborum tuorum inimici mei (Psal. XXXIII). Manifestus est enim et in hoc Dei zelus. Verumtamen etiam in his oportet prudenter omnia dispensari. Si ergo hunc affectum etiam antea non habuit in animo suo, motus suos sciat magis ex passione quam ex Deo descendere, et in nullo posse officium pietatis implere.



INTERROGATIO LXXIX.

Dicunt quidam quia impossibile est non irasci hominem?

RESP. Sicut nec possibile est militi in conspectu sui regis irasci. Sed nec sic quidem habebit rationem hoc quod dicitur. Humanus enim vultus ejusdem formae hominis ad hominem propter unitatem naturae, [Col. 0521C] ubi cum sola sit dignitatis eminentia, tamen prohibet passionem; quanto magis Deus, quem certi sumus etiam cordi nostro praesentem et omnes motus nostros inspicere? Cujus manifestum est quanta sit eminentia, etiam hoc ipso quod scrutatur corda et renes, et videt motus animae.



INTERROGATIO LXXX.

Si oportet ire quocunque, non commonito eo qui praeest?

RESP. Cum Dominus dicat: Non enim veni ut a me faciam quidquam, sed ab illo qui me misit (Joan. V); quanto magis unusquisque nostrum sibi permittere nihil debet? Qui enim sua auctoritate aliquid agit, manifestissimae superbiae morbo detinetur: et [Col. 0521D] subjectus est illi sententiae quae dicit: Quod in hominibus superbum est, abominatio est in conspectu Dei (Luc. XVI). Sed in omnibus sua sponte vel auctoritate aliquid agere, culpabile est?



INTERROGATIO LXXXI.

Si omnino volenti litteras discere, vel lectioni vacare, indulgendum est

RESP. Apostolo dicente: Ut non quae vultis, ea faciatis (Gal. V); in omni negotio sua voluntate permittere unumquemque agere, perniciosum est; sed oportet illud suscipere quod ab his qui praesunt injungitur, etiamsi contra voluntatem sit ejus cui injungitur; secundum Domini exemplum, dicentis: Pater, non mea voluntas, sed tua fiat (Luc. XXII).


[Col. 0522A]
INTERROGATIO LXXXII.

Si licet unicuique vitare opus quod gravius videtur.

RESP. Qui fideliter et pure Deum diligit, et certus est de retributione Domini, ne sufficere sibi putat ea quae injunguntur; sed semper augmenta operis quaerit, et majora quam injunguntur, desiderat et exoptat, etiamsi supra vires videatur esse quod facit. Nec aliquando securus est, tanquam opere expleto; sed e contrario sollicitus est et anxius, tanquam qui nihil dignum praeceptis evangelicis egerit: memor illius Dominici sermonis dicentis: Cum autem feceritis omnia quaecunque praecipio vobis, tunc dicetis: servi inutiles sumus; quod debuimus facere, fecimus (Luc. XVII). Sed et imitabimur Apostolum: [Col. 0522B] cui cum mundus esset crucifixus, et ipse mundo, erubescit dicere: Quia ego meipsum nondum aestimo apprehendere: unum autem, ea quidem quae retro sunt obliviscens, ad ea autem, quae ante me sunt, me extendens, secundum propositum sequor ad palmam supernae vocationis Dei in Christo Jesu (Phil. III). Et qui cum haberet potestatem, ut Evangelium annuntians de Evangelio viveret: Magis in labore et fatigatione, inquit, nocte ac die operans vixi. Non quia non habemus potestatem; sed ut nos formam daremus vobis, ad imitandum nos (II Thes. II). Quae cum ita sint, quis ita stultus est vel infidelis, ut putet se majoribus quam debet oneribus praegravari, cum in hoc quod mensura poscit nondum possit implere?


[Col. 0522C]
INTERROGATIO LXXXIII.

Quomodo quis promptus fiat etiam ad pericula propter mandatum Domini?

RESP. Primo quidem, ut consideret quia et ipse Dominus obedivit Patri pro nobis usque ad mortem: et certus sit quia mandatum Domini in vita aeterna est, sicut scriptum est. Tunc deinde etiam, ut credat Domino dicenti: Quia quicunque voluerit animam suam salvam facere, perdet eam: qui autem perdiderit animam suam propter me, et propter Evangelium, salvam faciet eam (Joan. XII).



INTERROGATIO LXXXIV.

Cum quali affectu obedire oportet ei qui nos ad opus mandati cohortatur?
[Col. 0522D]

RESP. Eo affectu quo esuriens parvulus nutrici obedit ad ubera invitanti; vel quo affectu omnis homo suscipit ab aliquo ea quae ad vitam pertinent, imo et si quid amplius; pro eo quod multo est pretiosior futura vita quam praesens, sicut et Dominus dixit: Quia mandata mea vita aeterna sunt (Joan. XII). Sicut ergo praesens vita constat in cibo panis, ita aeterna vita constat in opere mandati, sicut ipse Dominus iterum dicit: Meus cibus est, ut faciam voluntatem ejus, qui me misit, Patris (Joan. IV).



INTERROGATIO LXXXV.

Quali animo debet esse quis pro hoc ipso quod dignus habitus est in opere Dei inveniri?

RESP. Eo quo erat ille qui dicebat: Quis ego sum, Domine? aut quae est domus patris mei? quoniam [Col. 0523A] dilexisti me? (II Reg. VII.) Explens per singula id quod scriptum est: Gratias agentes Deo Patri, qui idoneos nos fecit in partem sortis sanctorum in lumine: qui et liberavit nos de potestate tenebrarum, et transtulit in regnum Filii claritatis suae (Coloss. I)



INTERROGATIO LXXXVI

Quomodo debent hi qui processerunt in labore operis Dei, instruere vel instituere eos qui nuper accedunt?

RESP. Si quidem corpore adhuc vegeti sunt per hoc quod impigre ad cuncta habilitatis officia semetipsos paratos exhibent, aedificant eos, et formam eis utilem ad omnem profectum praestant. Si vero infirmiores sunt corpore, per hoc quod ostendunt [Col. 0523B] eis se in omnibus vel actibus, vel motibus, vel etiam ipso vultu, Dei semper habere et cogitare praesentiam, sed et in his quae ab Apostolo enumerata sunt, specialibus charitatis affectibus, quibus ait: Charitas patiens est, et benigna est: non zelatur, non agit perperam, non inflatur, non dehonestatur, non quaerit quae sua sunt, non irritatur, non cogitat malum, non gaudet super iniquitate, congaudet autem veritati: omnia suffert, omnia sperat, omnia patitur: charitas numquam excidit (I Cor. XIII). Haec enim omnia etiam in infirmo corpore impleri possibile est.



INTERROGATIO LXXXVII.

Si dicat quis: Volo apud vos parum aliquid temporis facere, ut proficiam ex vobis; si oportet eum suscipi?
[Col. 0523C]

RESP. Domino pronuntiante: Quia venientem ad me non ejiciam foras (Joan. VI); et Apostolo nihilominus dicente: Propter subintroductos autem falsos fratres, qui subintroierunt explorare libertatem nostram, quam habemus in Christo Jesu: quibus nec ad horam cessimus subjectioni; ut veritas Evangelii permaneat apud vos (Gal. II); concedi quidem ei convenit ingressum, propter incertos exitus rerum. Interdum enim potest fieri ut per tempus proficiat, et delectetur sanctitate vitae, et permaneat in coeptis, sicut et frequenter factum scimus. Sed et ut manifesta fiat veritas institutionum nostrarum, de quibus fortassis homines aliter opinantur. Oportet tamen circa eum cautius agi et diligentius; ut sive in veritate permaneat vel proficiat, sive institutionum nostrarum [Col. 0523D] libertas exploretur, probabilis inveniatur et pura. Ita namque et nos Deo placebimus; et ille, aut proficiet, si verax est; aut si simulator est, erubescet.



INTERROGATIO LXXXVIII.

Si quis supra vires vult abstinere, ita etiam, ut in opere mandatorum impediatur per nimietatem abstinentiae; si oportet ei concedi?

RESP. Interrogatio vestra non mihi videtur competenter adhibita. Non enim continentiam in cibis solum esse diximus: nam haec ab apostolo Paulo etiam culpabilis invenitur, si non cum fide et ratione fiat, cum dicit: Abstinentes se a cibis quos Deus creavit (I Tim. IV). Sed illam diximus esse perfectam continentiam, [Col. 0524A] qua se quis a prioribus suis voluptatibus continet. Quantum autem habeat periculi, qui voluntatem propriam vult facere, et non Domini, certum est ex his quae Apostolus dicit: Facientes voluntatem carnis et cogitationum, eramus natura filii irae sicut et caeteri (Ephes. II).



INTERROGATIO LXXXIX.

Qui satis jejunat, et in refectione non potest communem cibum cum omnibus sumere; quid magis eligere debet, jejunare cum fratribus et cum ipsis reficere, aut propter majora jejunia alios cibos requirere?

RESP. Jejunii mensura non debet ex uniuscujusque voluntate pendere, sed ex jussu et institutione eorum qui communiter Deo serviunt: sicut et illorum in omnibus unanimitas et consonantia refertur, [Col. 0524B] qui in Actibus apostolorum cor et animam unam habuisse signantur (Act. IV). Si quis ergo rationabiliter et fideliter jejunat, etiam virtutem, ut sustinere possit, a Domino consequitur: Fidelis enim est, qui repromisit (Hebr. X)



INTERROGATIO XC.

Quomodo oportet jejunare, cum necessarium jejunium injungitur; si aliquando aliquid quod religio deposcit, explendum est, tanquam ex necessitate, an voluntarie?

RESP. Domino dicente: Beati qui esuriunt et sitiunt justitiam (Matth. V), omne quod ad religionem pertinet, nisi ex proposito et devotione fiat, periculum generat. Debet ergo jejunio sociari devotio. Quia autem necessarium sit jejunium in talibus quibusque [Col. 0524C] causis, et maxime cum desideramus aliquid impetrare a Domino, etiam sanctus Apostolus docet, qui inter caeteras suas virtutes addidit etiam hoc: Quia in jejuniis frequenter (I Cor. XI).



INTERROGATIO XCI.

Qui non vult ipsis cibis vesci ex quibus fratres reficiuntur, sed alios requirit, si recte facit?

RESP. Specialiter hoc ipsum, quaerere cibum, est contra mandatum Domini, dicentis: Nolite quaerere quid manducetis, vel quid bibatis (Matth. VI). Et ut nos magis attentos faceret ad ea quae dicebat addidit: Haec enim gentes inquirunt. Sane debet sollicitudo ejus esse qui praeest, ut impleat illud quod scriptum est: Dividebatur autem unicuique secundum id quod opus erat (Act. IV).



INTERROGATIO XCII.
[Col. 0524D]

Qui dicit, quia laedit me hoc, et contristatur si ei alius cibus non fuerit datus, qualis est?

RESP. Apparet quia hic non est fixus in spe illa quam Eleazarus habuit (II Mach. VI); nec de charitate ejus qui praeest, et sollicitudinem tam sui quam omnium gerit, certus est. Verumtamen absolute neque de his quae laedunt, neque de his quae prosunt, permittitur unicuique judicio suo vel voluntate aliquid agere; sed ejus qui praeest judicio committendum est, ut unicuique, prout res vel necessitas expetit, consulat: primo omnium in his quae animae prosunt; tunc deinde secundo loco etiam ut in corporalibus usibus secundum Dei voluntatem moderetur.


[Col. 0525A]
INTERROGATIO XCIII.

Si vero etiam quis murmuret propter escam, quae erga eum sententia servabitur?

RESP. Ea quae circa illos qui murmuraverunt in deserto. Dicit enim Apostolus: Ne murmuraveritis, sicut quidam eorum murmuraverunt, et perierunt ab exterminatore (I Cor. X).



INTERROGATIO XCIV.

Si oportet eum qui plus laborat, requirere plus aliquid a consuetudine?

RESP. Si propter retributionem Dei laborem suscipit, non hic requirere debet laboris sui mercedem vel requiem, sed pro his ad promissa Domini festinare: sciens quia sicut pro laboribus mercedes paravit Dominus, ita etiam pro angustiis consolationes. Verumtamen hi qui praesunt, observabunt regulam, [Col. 0525B] quae dicit: Dividebatur unicuique prout opus erat (Act. IV). Debent enim unumquemque praevenire, ut secundum laborem etiam solatia refectionis inveniat.



INTERROGATIO XCV.

Quali affectu oportet accipere vel vestimentum, vel calceamentum, qualecunque fuerit?

RESP. Siquidem breve aut grande est, ad mensuram staturae suae hoc judicare debet, sed cum omni verecundia et mansuetudine. Si vero pro abjectiori et viliori movetur, aut quia non est novum, meminerit mandati Domini, dicentis: Quia dignus est, non quicunque, sed operarius mercede sua (Luc. X). Discutiat seipsum, si digne operatus est opera [Col. 0525C] Dei, et adimpleverit omnia, quaecunque praecepta sunt; et tunc non aliud requiret, sed de eo ipso quod ei datur adhuc erit sollicitus, quia super suum meritum accipit. Hoc enim quod esca dictum est, etiam de omni re quae ad usus corporis pertinet eadem forma servari potest.



INTERROGATIO XCVI.

Si quis iratus fuerit, nolens accipere aliquid eorum quae ad usum praebentur?

RESP. Iste talis dignus est etiam ut si quaerat non accipiat, usquequo probet is qui praeest: et cum viderit vitium animi curatum, tunc etiam quod corporis usibus necessarium fuerit, praebebit.



INTERROGATIO XCVII.

Si necesse est omnes convenire ad horam prandii, eum qui remanet et post venit, quomodo transigimus?

RESP. Siquidem necessitate vel loci vel operis remansit a communi ordine, qui praeest probabit et ignoscet. Si vero cum posset, non satis egit occurrere, fateatur culpam negligentiae suae, et maneat sine cibo usque ad illam horam qua convenitur ad cibum in posterum diem.



INTERROGATIO XCVIII.

Pauperes venientes ad ostium et petentes, quomodo dimittimus? Et si debet unusquisque porrigere panem, vel quodcunque aliud; aut oportet hoc ad eum qui praeest pertinere?

RESP. Cum Dominus dixerit: Non est bonum tollere panem filiorum, et mittere canibus: sed et canes manducare de micis, quae cadunt de mensa puerorum, [Col. 0526A] libenter accipiunt (Matth. XV); is cui dispensatio injuncta est, cum consideratione debet hoc facere. Si quis autem praeter illius voluntatem facere hoc praesumit, tanquam inquietus et indisciplinatus confundatur, usquequo discat loci sui ordinem custodire; secundum quod Apostolus dixit: unusquisque in quo vocatus est, in eo permaneat (I Cor. VII).



INTERROGATIO XCIX.

Si licet unicuique veterem suam tunicam aut calceamentum dare cui voluerit, misericordiae causa propter mandatum?

RESP. Dare aliquid mandati gratia, non est omnium, sed eorum quibus istud officium creditum est. Sic ergo ad quem pertinet dispensatio, sive novum, sive vetus vestimentum ipse det cui dari debet et ipse suscipiat a quo suscipi debet.


[Col. 0526B]
INTERROGATIO C.

Si frater junior fuerit jussus docere aliquem seniorem secundum aetatem, quomodo debet agere cum illo?

RESP. Tanquam ministerium exhibens ad implendum mandatum Domini, cum omni reverentia; timens illam sententiam quae dicit: Maledictus qui facit opera Dei negligenter (Jer. XLVIII): observet autem, ne elatus in judicium incidat diaboli.



INTERROGATIO CI.

Si debent peregrini intrare usque ad illa loca ubi fratres operantur: vel etiam si alii de eodem monasterio debent relictis suis locis intrare ad alios?

RESP. Praeter illum cui creditum est requirere operantes; id est, ad quem opus pertinet et dispensatio, [Col. 0526C] si quis inventus fuerit hoc faciens, tanquam interturbans disciplinam et ordinem fratrum, a communi conventu excludatur, et omnino etiam a licitis progressibus inhibeatur; et sedens in uno loco, in quo judicaverit is qui praeest, apto ad correptionem et vindictam, nusquam prorsus permittatur abscedere, sed urgeatur in opus, multo plus quam consuetudo est; et quotidie exigatur, usquequo discat implere hoc quod Apostolus dixit: Unusquisque in qua vocatione vocatus est, in ea permaneat (I Cor VII).



INTERROGATIO CII.

Si oportet eos qui noverunt artificia suscipere ab aliquo opus absque scientia vel jussione ejus qui praeest et operum sollicitudinem gerit?

RESP. Furti reus erit ejusmodi, vel similis eis qui [Col. 0526D] furibus concurrunt.



INTERROGATIO CIII.

Quomodo debent hi qui operantur, curam gerere ferramentorum, vel utensilium eorum de quibus operatur?

RESP. Primum quidem sicut vasis Dei, vel his quae jam Deo consecrata sunt, uti debent. Deinde tanquam qui non possint sine ipsis devotionis et studii sui emolumenta consequi.



INTERROGATIO CIV.

Quid si per negligentiam pereat aliquid ex his, aut per contemptum dissipetur?

RESP. Is quidem qui contemnit, velut sacrilegus judicandus est; et qui perdidit per negligentiam, et ipse simile crimen incurrit: pro eo quod omnia [Col. 0527A] quae ad usus servorum Dei deputata sunt, Deo sine dubio consecrata sunt.



INTERROGATIO CV.

Quid si a seipso commodare voluerit alicui, aut accipere ab alio?

RESP. Tanquam insolens et temerarius habendus est. Haec enim eorum qui praesunt, et curam dispensationis gerunt, officia propria sunt.



INTERROGATIO CVI.

Quid si necessitas poscat ut is qui praeest requirat ab aliquo eorum vas vel ferramentum, et contradixerit?

RESP. Qui seipsum et membra sua tradidit in alterius potestatem propter mandatum Domini, quomodo licebit ei de utensilibus contradicere, huic praecipue cui cura commissa est.
[Col. 0527B]


INTERROGATIO CVII.

Si is qui circa cellarium, vel coquinam, vel alia hujuscemodi opera occupatus est, non occurrat adesse ordini psallentium vel ad orationem, nihil damni patitur in anima.

RESP. Unusquisque in opere suo observare debet propriam regulam, sicut membrum in corpore; et damnum habebit, si neglexerit in eo quod injunctum est ei, et de communi fratrum utilitate negligens amplius periclitabitur. Et ideo tota mente et devotione complere debet id quod scriptum est: Cantantes et psallentes in cordibus vestris Domino (Ephes. V). Si enim corporaliter non occurrat adesse cum caeteris ad orationis locum, in quocunque loco inventus fuerit, quod devotionis est expleat. Oportet [Col. 0527C] tamen observare, ne forte possit quis implere in tempore suo quod complendum est et occurrere: sed dum loqui vult, occasiones nectit tanquam in ministerii opere occupatus. Quod si facit, et offendiculum caeteris praestat, et ipse negligentis crimen incurrit.



INTERROGATIO CVIII.

Quomodo obtinebit quis ut in oratione sensus ejus non vagetur?

RESP. Si certus sit assistere se ante oculos Dei. Si enim quis judicem suum videns vel principem, et loquens cum eo, non sibi credit licitum esse vagari oculis, et aliorsum aspicere, dum ipse loquitur; quanto magis qui accedit ad Dominum, nusquam debet movere oculum cordis, sed intentus esse in eum, qui scrutatur renes et corda (Psal. VII)? ut [Col. 0527D] impleat illud quod scriptum est: Levantes sanctas manus sine ira et disceptatione (I Tim. II).



INTERROGATIO CIX.

Si possibile est obtinere hominem, ut in omni tempore et loco non vagetur mens sua; vel quomodo id fieri potest?

RESP. Quia possibile est ostendit ille qui dixit: Oculi mei semper ad Dominum (Psal. XXXIV). Et iterum: Providebam Dominum in conspectu meo semper; quia a dextris est mihi, ut non commovear (Psal. XV). Quomodo autem possibile sit, praediximus; id est, si non demus animae nostrae otium, sed in omni tempore de Deo et de operibus ac de beneficiis ejus, et de donis cogitemus, et haec cum confessione et [Col. 0528A] gratiarum actione semper volvamus in mente, sicut scriptum est: Psallite sapienter (Psal. XLVI).



INTERROGATIO CX.

Et quid est, psallite sapienter?

RESP. Quod est in omnibus cibis gustu unumquemque dignoscere cujus saporis sit, hoc est et in verbis sanctae Scripturae prudentiae sensus. Fauces enim, inquit, escas gustabunt, sensus autem verba discernit (Job. XXXIV). Si quis ergo ita animam suam intendat in singula verba psalmorum, sicut gustus intentus est ad discretionem saporis ciborum, iste est qui compleat hoc quod dicitur: Psallite sapienter.



INTERROGATIO CXI.

Qua mensura debet temperare potestatem dispensationis suae is cui cellarii cura commissa est?

RESP. Erga eum quidem qui ei credidit hujuscemodi [Col. 0528B] dispensationem, meminisse debet Domini dicentis: Non possum ego a me ipso facere quidquam (Joan. V). Ad caeteros vero sollicite scire debet quid unusquisque opus habeat, ut compleat illud quod scriptum est: Dividebatur autem unicuique prout opus erat (Act. IV). Eadem autem ratio observari debet ab omnibus quibuscunque aliqua ministerii vel dispensationis sollicitudo commissa est.



INTERROGATIO CXII.

Qua sententia observabitur erga dispensantem, si aliquid secundum personae acceptionem, vel per contentionem faciat?

RESP. Apostolo praecipiente, aliquando quidem: Ne quid facias secundum favorem, vel in alteram partem declinando (I Tim. V); aliquando autem dicente: [Col. 0528C] Quia si quis videtur contentiosus esse, nos talem consuetudinem non habemus, neque Ecclesia (I Cor. XI). Si quis hoc facit, notetur, usquequo corrigatur. Verumtamen oportet cum summa diligentia et probatione discutere et considerare ad quam partem unusquisque aptus sit vel opportunus, et ei injungi quodcunque illud operis est vel officii: ut neque illi qui injungunt ex hoc ipso condemnentur quod non aptum alicui officium injunxerint, et inveniantur mali dispensatores esse sive animarum, sive mandatorum Dei; neque illi ipsi quibus injungitur, occasionem peccati ex hoc habere videantur.



INTERROGATIO CXIII.

Si autem neglexerit dare fratri quod opus est?

RESP. Manifesta est de hoc sententia ex ipsius [Col. 0528D] Domini verbis, dicentis: Discedite a me, maledicti, in ignem aeternum, qui praeparatus est diabolo et angelis ejus. Esurivi enim, et non dedistis mihi manducare; sitivi et non dedistis mihi bibere, et ea quae sequuntur (Matth. XXV). Quia maledictus omnis qui facit opera Domini negligenter (Jer. XLVIII).



INTERROGATIO CXIV.

In profectibus mandatorum Dei una est mensura omnium? An alius amplius, alius minus debet aliquid?

RESP. Quia non sit una mensura in omnibus, sed quia alii plus creditur et alii minus, manifestum est haec ipsius Domini verbis, nunc quidem dicentis: Aliud semen cecidit super terram bonam: et hic est [Col. 0529A] qui audit verba mea et intelligit, et fructum affert, aliud centesimum, aliud sexagesimum, aliud vero trigesimum (Luc. VIII). Hoc idem autem etiam in his, qui dispensandam pecuniam susceperunt, invenitur; cum dicitur, alii quidem data esse quinque talenta, alii duo, alii unum (Matth. XXV).



INTERROGATIO CXV.

Si oportet aequaliter haberi eos qui plus proficiunt et eos qui minus?

RESP. Illud observandum est in hoc quod de remissione peccatorum Dominus statuit, dicens: Remissa sunt ei peccata multa, quoniam dilexit multum (Luc. VII). Cui autem parum remittitur, parum diligit. Et iterum, quod de presbyteris Apostolus [Col. 0529B] statuit, dicens: Qui bene praesunt presbyteri, duplici honore honorentur, maxime qui laborant in verbo et doctrina (I Tim. V). Hoc in omnibus hujuscemodi causis observandum puto.



INTERROGATIO CXVI

Quid si contristatur is qui minus honoratur, cum praeferri sibi viderit eum qui in timore Domini praecedit, quomodo eum habebimus?

RESP. Is qui talis est, certum est quia malignitatis vitio non caret, secundum Evangelii parabolam, in qua dicit Dominus ad eos qui contristati sunt, quia aequaliter cum ipsis honorati sunt alii: An, inquit, oculus tuus malus est, quia bonus sum? (Matth. XX.) Et manifesta est Domini sententia de his talibus, quae dicit per Prophetam: Ad nihilum deductus [Col. 0529C] est in conspectu ejus malignus; timentes autem Dominum magnificat (Psal. XIV).



INTERROGATIO CXVII.

Anima post multa peccata et multas vitae miserias, cum quali timore et qualibus lacrymis debet recedere a peccatis? et cum quali spe et affectu accedere ad Dominum debet?

RESP. Primo quidem odisse debet illa priorem suam vitam notabilem, et ipsam memoriam ejus perhorrescere atque execrari. Scriptum est enim: Iniquitatem odio habui et abominatus sum; legem autem tuam dilexi (Psal. CXVIII). Deinde ut majorem timorem habeat maximo utatur ignis aeterni metu et poenae perpetuae. Sed et lacrymarum tempus agnoscat per poenitentiam, sicut David docuit in sexto [Col. 0529D] psalmo purgationem peccatorum fieri posse ubertate lacrymarum in sanguine Christi, per potentiam misericordiae ejus, et per multitudinem miserationum Dei, qui dixit: Quia si fuerint peccata vestra sicut phoenicium, ut nivem dealbabo: si autem fuerint sicut coccus, ut lanum candidam efficiam (Isa. I). Et post haec recepta virtute et facultate placendi Deo, dicit: Convertisti planctum meum in gaudium; conscidisti saccum meum, et praecinxisti me laetitia, ut psallam te gloria mea (Psal. XXIX). Et ita accedens ad Dominum psallat et dicat: Exaltabo te, Domine, quoniam suscepisti me; et non delectasti inimicos meos super me (Ibid.).
[Col. 0530A]


INTERROGATIO CXVIII.

Quoniam scriptum est: Redemptio animae viri propriae divitiae ejus: nobis quibus non accidit dispergere pro animae redemptione divitias, quid faciemus

RESP. Siquidem volumus, et non potuimus: memores simus responsionis Domini ad Petrum, qui cum de hac re esset sollicitus, et diceret: Ecce nos dimisimus omnia, et secuti sumus te; quid ergo erit nobis (Matth. XIX)? Respondit ei dicens: Omnis qui reliquerit domum, aut fratres, aut sorores, aut patrem, aut matrem, aut uxorem, aut filios, aut agros propter me, et propter Evangelium, centuplum accipiet, et vitam aeternam consequetur (Ibid.). Quod si per negligentiam accidit cuiquam omisisse divitias, vel nunc adhibeat propensius studium, ut ex [Col. 0530B] opere manuum largiens, neglectum resarciat pensum. Quod si ne nunc quidem vel tempus nobis superest, vel virtus ad hujuscemodi ministerium, consolatur nos Apostolus dicens: Non quaero quae vestra sunt, sed vos (II Cor. XII).



INTERROGATIO CXIX.

Si quis audiens sermonem Domini, dicentis (Luc. XII): Quia servus qui cognovit voluntatem domini sui, et non fecit secundum voluntatem ejus, vapulabit multum: qui vero non cognovit, et non fecit digna, plagis vapulabit paucis; negligat et dissimulet scire voluntatem Domini, si habet aliquid excusationis?

RESP. Manifestus est, qui hujuscemodi est, quia simulat ignorantiam, nec ullo genere effugiet peccati sententiam. Si enim non venissem, inquit Dominus, [Col. 0530C] et locutus eis non fuissem, peccatum non haberent; nunc vero excusationem non habent pro peccato suo (Joan. XV). Sic ergo sancta Scriptura omnibus et voluntatem Dei denuntiat, ut non inter eos qui ignorant iste talis judicetur, sed cum illis magis de quibus scriptum est: Quia sicut aspides surdae obturantes aures suas, ne exaudiant vocem incantantium, et curentur medicamento, quod componitur a sapiente (Psal. LVII). Verumtamen is qui praeest, et verbi Dei ministerium exhibet, si neglexerit annuntiare unicuique, et intimare de singulis, velut homicida judicabitur animarum, secundum Scripturas (Ezech. XXXIII).



INTERROGATIO CXX.

Si is qui facit voluntatem alicujus, etiam particeps [Col. 0530D] ejus est vel socius?

RESP. Si credimus Domino dicenti: Quia qui facit peccatum, servus est peccati (Joan. VIII). Et iterum: Vos ex patre diabolo estis, et desideria patris vestri facere vultis (Ibid.); scimus, quia non solum socium et participem, sed dominum sibi ac principem ascribit eum cujus opus facit. Testatur autem de his et Apostolus, dicens: An nescitis, quia cui exhibuistis vos servos ad obediendum, servi estis ejus cui obedistis; sive peccati in mortem, sive obedientiae ad justitiam (Rom. VI)?



INTERROGATIO CXXI.

Si is qui consentit alterius peccato, etiam ipse peccati reus est?

RESP. Haec sententia est manifesta ex verbis Domini, [Col. 0531A] quibus ait ad Pilatum dicens: Qui tradidit me tibi, majus peccatum habet (Joan. XVIII). Manifestum namque est ex hoc, quia et Pilatus acquiescens his qui tradiderunt Dominum, peccatum habeat, licet minus quam illi. Ostenditur autem hoc etiam in eo quod Adam acquievit Evae, vel consensit, quae acquieverat serpenti. Nullus enim ex ipsis aut innocens judicatus est, aut impunitus abscessit. Sed et ipsa Dei indignatio, quae adversus eos habita est, hoc ipsum indicat. Cum enim Adam pro excusatione sua objecisset: Quia mulier quam dedisti mihi, ipsa mihi dedit, et manducavi (Gen. III). Quia audisti, inquit Deus, vocem mulieris tuae, et manducasti de ligno, de quo praeceperam tibi, ne de eo manducares, maledicta terra erit in operibus tuis [Col. 0531B] (Ibid.)?



INTERROGATIO CXXII.

Si oportet peccantibus fratribus silere et acquiescere?

RESP. Quia non oportet manifesta est haec ipsius Domini praeceptis, quibus in Veteri quidem Testamento dicit: Argue proximum tuum, et non assumes ex eo peccatum (Lev. XIX). In Evangelio autem dicit: Si peccaverit in te frater tuus, vade et argue eum inter te et ipsum solum. Si audierit te, lucratus es fratrem tuum. Si vero non audierit te, assume adhuc tecum alium unum, aut duos; ut in ore duorum vel trium testium stet omne verbum. Si autem et ipsos non audierit, dic Ecclesiae. Si vero nec Ecclesiam audierit, sit tibi sicut gentilis et publicanus (Matth. XVIII). Quantum autem sit crimen hujus peccati, [Col. 0531C] dignoscitur primum quidem ex sententia Domini, quae dicit: Qui incredulus filio fuerit, non habebit vitam aeternam; sed ira Dei manet in eo (Joan. III). Tunc deinde ex historiis quae vel in Veteri, vel in Novo Testamento referuntur. Nam Achor ille cum furatus esset regulam auream, super omnem populum facta est ira Dei (Jos. VII). Et quidem populus peccatum quod commiserat ignorabat usquequo manifestatum est, et pertulit cum omni domo sua horrendum illum ac famosissimum interitum. Sed et Heli sacerdos, et quidem cum siluisset peccantibus filiis, qui erant filii pestilentiae, imo frequenter monens et castigans dixit: Nolite, filii: non bona ego audio de vobis, et caetera (I Reg. II): qui cum peccatum argueret, et de Dei judicio commoneret, tamen [Col. 0531D] quoniam non vindicavit, neque digno zelo Dei adversus eos motus est, in tantum iracundiam Dei provocavit, ut etiam universus populus pariter cum filiis suis exstingueretur, et arca testamenti ab alienigenis raperetur, et ipse insuper omnibus subversis miseranda morte corrueret. Quod si vel in populum ignorantem de unius peccato, vel in patrem qui corripuerat filios, pro peccato, tanta Dei iracundia incensa est, quid sperandum est de his qui cognoscunt aliorum delicta et reticent, nec qualemcunque adhibent correptionem? Quos utique conveniret observare illud quod Apostolus ad Corinthios dicit: Quare non potius luctum habuistis; ut tolleretur e medio vestrum, qui hoc opus fecit? et reliqua [Col. 0532A] (II Cor. XV). Vel illud: Ecce enim hoc ipsum secundum Deum contristari, quantum operatum est in vobis sollicitudinem, sed excusationem, sed indignationem, sed timorem, sed desiderium, sed aemulationem, sed vindictam (II Cor. VII)? Unde et metuere debent, ne forte etiam nunc similem veteribus interitum sumant, hi qui similiter negligunt, imo et tanto gravius, quanto spernere legem Christi perniciosius est quam legem Moysis. Et his compedit illud aptari, quod dixit: Septies vindicatum est de Cain: de Lamech vero septuagies septies (Gen. II).



INTERROGATIO CXXIII.

Cur aliquoties animae, etiamsi non satis agat, sponte tamen quodam genere incidit ei dolor quidam cordis et compunctio timoris Dei; aliquoties tanta securitas et negligentia animam tenet, ut etiamsi [Col. 0532B] cogat se homo, non possit dolorem aliquem vel compunctionem cordis assumere?

RESP. Hujuscemodi quidem compunctio ex Dei dono venit, ad provocandum desiderium; ut degustans anima dulcedinem hujuscemodi compunctionis vel doloris, provocetur et incitetur ad imitandum similem gratiam. Ostenditur enim quia si datur etiam non satis agentibus, quanto magis dabitur et his qui desiderant et laborant semper esse in compunctione timoris Dei? et ut sint inexcusabiles, qui per negligentiam istam gratiam perdunt. Quod vero aliquoties compellimus nosmetipsos, et non possumus obtinere, indicatur ex hoc quod in alio tempore multum negleximus. Non enim possibile est ut is qui neque meditationibus, neque institutionibus [Col. 0532C] divinis seipsum jugiter exercuit, subito veniat ad orationem, et continuo obtineat quod requirit. Sed ostenditur per hoc, hujuscemodi animam aliis vitiis vel passionibus praegravari, quorum dominatione ad ea quae vult habere, non permittitur libertate uti: secundum illud quod et Apostolus tractat, dicens: Quoniam ego carnalis sum, venundatus sub peccato. Non enim quod volo ago; sed quod odi, hoc facio (Rom. VIII). Et rursum: Nunc autem jam non ego operor illud, sed quod habitat in me peccatum (Ibid.) . Quod et ipsum permittit Deus nobis pro nostra utilitate provenire; ut per haec ipsa quae contra voluntatem anima patitur, corrigatur aliquando, et convertatur ad eum qui repleat in bonis desiderium ejus, et relevet eam ab oneribus suis: et cognoscat tandem [Col. 0532D] semetipsam, ac resipiscat; et intelligat quod in laqueis diaboli capta detinetur. In quos sua quidem sponte incidit; sed jam quasi captiva, non quae vult agit; sed quod odit, illud facit (Rom. VII). Sed si convertatur ad Dominum, qui liberet eam de corpore mortis hujus, statim inveniet misericordiam, si integre et ex toto corde poeniteat.



INTERROGATIO CXXIV.

Quomodo quis dignus efficitur particeps fieri Spiritus sancti?

RESP. Dominus noster Jesus Christus docuit nos, dicens: Si diligitis me, mandata mea servate; et ego rogabo Patrem meum, et alium Paraclitum dabit vobis, Spiritum veritatis, quem hic mundus non potest [Col. 0533A] accipere (Joan. XIV). Donec ergo non servamus mandata Domini; nec sumus tales ut ipse de nobis testimonium ferat, dicens: Quia vos non estis de hoc mundo, Spiritus sancti participium habere non possumus.



INTERROGATIO CXXV.

Qui sunt pauperes spiritu?

RESP. Domino dicente, aliquando quidem: Quia verba, quae ego locutus sum vobis, spiritus et vita sunt (Joan. VI); aliquando autem: Quia Spiritus sanctus vos docebit omnia, et commonebit vos, quae dixi vobis. Non enim loquetur a se, sed omnia quae audit, haec loquetur (Joan. XVI). Isti sunt pauperes spiritu qui non alia aliqua causa pauperes sunt nisi propter doctrinam Domini, dicentis: Vade, vende omnia quae [Col. 0533B] habes, et da pauperibus (Matth. XIX). Si autem etiam quis quacunque ex causa impositam sibi paupertatem secundum voluntatem Domini dispenset, et ferat, sicut ille Lazarus (Luc. VI), etiam iste a beatitudine non erit alienus, Domino praecipiente: Nolite esse solliciti quid manducetis, vel quid bibatis, vel quid induamini (Matth. VI).



INTERROGATIO CXXVI.

Usque ad quem modum est observatio mandati? vel quomodo adimpleri potest?

RESP. Mandati quidem observatio est usque ad mortem, quia et Dominus obediens est factus usque ad mortem: adimpleri autem potest per hoc quod habet unusquisque desiderium et amorem Dei. Dominus enim cum exclusisset sollicitudinem saeculi, [Col. 0533C] conjungit statim promissionis spem, dicens: Scit enim Pater vester, quibus opus habetis, antequam petatis (Luc. XII). Sed et Apostolus dicit: Quia nos ipsi in nobis ipsis responsum mortis habemus, ut non simus fidentes in nobis, sed in Deo, qui suscitat mortuos (II Cor. I). Secundum propositum ergo nostrum et animae praeparationem, quotidie morimur, voluntate autem Dei reservamur. Propter quod et Apostolus cum omni fiducia dicebat: Ut morientes, et ecce vivimus (II Cor. VI). Juvat autem hujuscemodi propositum etiam circa mandata Dei, ardentior animus et desiderium insatiabile: quo qui constringitur, non habebit otium nec tempus occupari erga corporales usus vel actus.



INTERROGATIO CXXVII.
[Col. 0533D]

Si ergo neque sollicitudinem habere oportet de necessariis usibus ad vitam; et aliud est praeceptum Domini dicentis (Joan. VI): Operamini cibum, qui non perit; superfluum est manibus operari?

RESP. Ipse Dominus in alio loco praeceptum suum explanavit. Nam ibi quidem dixit, non oportere requiri aliquid ad vitam, cum dicit: Nolite quaerere quid manducetis, aut quid bibatis: haec enim omnia gentes hujus mundi requirunt (Matth. VI); et addidit: Quaerite autem regnum Dei, et justitiam ejus (Ibid.). Et quomodo oporteat quaeri, indicavit: cum enim dixisset: Nolite operari cibum qui perit (Joan. VI), addidit: Sed eum qui permanet in vitam aeternam (Ibid.). Et quid hoc esset ipse in alio loco ostendit, dicens: Meus cibus est, ut faciam voluntatem ejus, [Col. 0534A] qui misit me, Patris (Joan. IV). Voluntas autem Patris est esurientibus cibum dare, sitientibus potum; nudos operire, et caetera hujuscemodi. Tum deinde necessarium est et Apostolum imitari, dicentem: Omnia ostendi vobis, quia oportet nos laborantes suscipere infirmos (Act. XX). Et cum iterum doceat: Magis autem laboret unusquisque, manibus suis operans quod bonum est, ut possit impertire necessitatem patientibus (Ephes. IV). Cum ergo haec ita nobis vel Dominus in Evangelio, vel Apostolo tradat, manifestum est quia pro nobis ipsis solliciti quidem esse non debemus neque laborare: sed propter mandatum Domini et propter necessitatem proximorum solliciti esse debemus et operari attentius; et maxime quia Dominus in seipsum recipit ea quae in servos [Col. 0534B] ejus fecerimus, et regnum coelorum pro hujusmodi promittit obsequiis



INTERROGATIO CXXVIII

Si quis in corde suo cogitat de cibis, tunc deinde notet seipsum et arguat; si et hic quasi cogitans de talibus judicandus sit?

RESP. Siquidem non id temporis est, quo naturaliter requirere cibos famis necessitate commonemur, manifestum est, id esse vagae mentis indicium, et animae erga praesentia affectum gerentis, et erga voluntatem Dei desidis et remissae: proximam tamen habet Dei misericordiam, et pro hoc ipso, quod seipsum arguit et notavit, nota criminis exsolvitur si tamen servet de caetero cogitationum lapsus memor Dominici sermonis, quo ait: Ecce sanus fa [Col. 0534C] ctus es, jam noli peccare, ne quid tibi deterius fiat (Joan. V). Si autem id temporis sit, quo naturaliter de cibis appetendis commonemur; mens autem in melioribus occupata, inferiora spernit et despicit, non recordatio ciborum notabilis, sed contemptus laudabilis invenitur.



INTERROGATIO CXXIX.

Si licet nocturnam tunicam habere alteram, vel cilicinam, vel aliam quamlibet?

RESP. Cilicii quidem usus habet proprium tempus, non enim propter usus corporis, sed propter afflictionem ejus inventum est hujuscemodi indumentum, et pro humilitate animae. Cum autem duas tunicas habere prohibeat sermo divinus, quomodo potest hoc suscipi, nisi ad eos usus quos superius [Col. 0534D] diximus (Matth. X)?



INTERROGATIO CXXX.

Si licet ei qui ministrat, majore voce, id est cum clamore, loqui?

RESP. Vocis mensuram definit audiendi modus. Si ergo brevior fuerit et compressior vox quam res poscit, prope est ut murmur potius vel susurratio videatur quam sermo. Si vero major sit quam res requirit, cum possit audire ille cui loquitur, jam non erit vox, sed clamor; quod est notabile: nisi forte gravior sit auditus ejus cui loquimur, et necessitas nos cogat ad clamandum. Propterea et de Domino scriptum est: Quia Jesus clamabat dicens: Si quis credit in me, non credit in me, sed in eum qui [Col. 0535A] me. misit (Joan. XII). Clamare enim dicitur pro his quorum interior auditus surdus et obturatus erat.



INTERROGATIO CXXXI.

Si quis die suo, quo ministrat in coquina, laboraverit supra vires ita ut impediatur, et non possit etiam reliquis diebus exercere opus suum, si oportet imperari ei hujuscemodi officium?

RESP. Jam supra diximus quia is cui injuncta est operum cura, et qui praeest, considerantius observare debet uniuscujusque vel vires vel possibilitatem; et prout quis aptus est, ita etiam opus injungere: ne audiat ipse et id quod scriptum est: Quia fingit laborem in praecepto (Psal. XCIII). Ille tamen cui injungitur, contradicere non debet; quia obedientia usque ad mortem servari definita est.



INTERROGATIO CXXXII.
[Col. 0535B]

Et ille cui lana credita est, quomodo debet habere hanc curam; et quomodo observare eas quae operantur?

RESP. Lanam quidem, tanquam opus Dei sibi commissum: sorores autem, ut absque ulla contentione, vel personarum acceptione unicuique sorori opus apte et competenter injungat.



INTERROGATIO CXXXIII.

Si quis condemnatus est, ut eulogiam non accipiat, et dicit: Quia si non accepto eulogiam, non manduco; si debemus audire eum?

RESP. Siquidem tanti modi est culpa, pro qua condemnatus est, ut dignum sit etiam cibo eum vetari, probet ille qui praeest. Si autem a sola benedictione aliquis abstentus est, et indulgetur ei cibus; condemnatus autem et inobediens est, etiam in hoc [Col. 0535C] contentiosi notam suscipere debet, et cognoscere, quia per hoc non curat culpam sed multiplicat delictum.



INTERROGATIO CXXXIV.

Quali timore, fide, vel affectu percipere debemus corporis et sanguinis Christi gratiam?

RESP. Timorem quidem docet nos Apostolus, dicens: Qui manducat et bibit indigne, judicium sibi manducat et bibit (I Cor. XI). Fidem vero docet nos sermo Domini, dicens: Hoc est corpus meum, quod pro multis datur: hoc facite in meam commemorationem (Matth. XXVI). Et sermo Joannis dicentis: Quia Verbum caro factum est, et habitavit in nobis, et vidimus gloriam ejus, gloriam quasi unigeniti a Patre, plenum gratiae et veritatis (Joan. I). Sed et Apostolus [Col. 0535D] scribens: Qui cum in forma Dei esset, non rapinam arbitratus est esse se aequalem Deo; sed semetipsum exinanivit, formam servi accipiens, in similitudinem hominum factus, et habitu repertus ut homo, humiliavit semetipsum, factus obediens usque ad mortem, mortem autem crucis (Phil. II). Cum ergo anima fidem habet his dictis, et considerat magnificentiam gloriae ejus, et admiratur nimietatem humilitatis, quomodo tantus et talis obediens fuit Patri usque ad mortem pro vita nostra; puto quia provocari possit ad affectum et dilectionem, et ipsius Dei patris, qui unico Filio non pepercit, sed pro nobis omnibus tradidit eum: et ad amorem unigeniti ejus eo amplius provocabitur, qui eum videat mortem turpissimam [Col. 0536A] pro nostra redemptione tolerasse. Sicut et Apostolus de eo dicebat: Quia charitas Christo constringet nos, judicantes hoc; quod si unus pro omnibus mortuus est, ergo omnes mortui sunt, et pro omnibus mortuus est; ut qui vivit, jam non sibi vivat, sed ei qui pro ipsis mortuus est, et resurrexit (II Cor. V). Talem ergo affectum vel fidem praeparare debet in animo suo is qui de pane et calice percipit.



INTERROGATIO CXXXV.

Quis est bonus thesaurus, et quis est malus?

RESP. Prudentia quidem et sensus qui in Christo est, et virtus animi, quae ad Dei gloriam pertinet, thesaurus bonus est. Prudentia autem et sensus malitiae; et in his sapere, quae Deus fieri non vult, thesaurus est malus: ex quibus proferuntur, secundum [Col. 0536B] Dei vocem (Luc. VI), suo quoque tempore utrique fructus vel boni vel mali, in operibus et verbis.



INTERROGATIO CXXXVI.

Si bonum est penitus tacere?

RESP. Silentium et taciturnitas tunc bonum est, cum vel ad personas vel ad tempus aptatur, sicut a sacra Scriptura edocemur, quae dicit, aliquando quidem: Quia qui intelligit, in illo tempore tacebit; quia tempus malum est (Amos. V). Aliquando autem: Posui ori meo custodiam, dum consisteret peccator adversum me. Obmutui et humiliatus sum, et silui a bonis (Psal. XXXVIII). Et alibi: Quod si alii sedenti revelatum fuerit, prior taceat (I Cor. XIV); et iterum: Mulieres vestrae in ecclesiis taceant (Ibid.). Sed et [Col. 0536C] alio tempore his qui incontinentem linguam habent, dicitur: Omnis sermo malus de ore vestro non procedat; sed si quis bonus ad aedificationem fidei (Ephes. IV). Necessario vero est taciturnitas, usquequo vitia si qua illa sunt linguae vel sermonum temeritas resecetur, et discat opportune et in tempore utiliter loqui, ut sicut scriptum est: Sermo eorum sale conditus sit, ut det gratiam audientibus (Col. III).



INTERROGATIO CXXXVII.

Si oportet tempore orationum vel psalmorum loqui aliquem in domo?

RESP. Praeter eos qui ministerii sollicitudinem gerunt, vel eos quibus disciplinae cura commissa est vel dispensationis operum; qui et ipsi tamen considerantius agere debent, ut quantum necessitas [Col. 0536D] exigit, hoc solum loquantur, et hoc ipsum cum quiete et honestate, ne interturbent aut offendiculum faciant; caeteris cunctis silentium habere convenit. Si enim prophetis in Ecclesia docentibus Apostolus dicit: Quia si alii sedenti revelatum fuerit, prior taceat (I Cor. XIV); quanto magis in tempore psalmorum vel orationum tacere et silentium agere cunctis convenit; nisi quem forte, ut superius diximus, communis providentiae causa aliquid proloqui cogit.



INTERROGATIO CXXXVIII.

Quomodo possumus timere judicia Dei

RESP. Naturaliter exspectatio omnis mali timorem incutit. Ita namque bestias etiam timemus et principes; scientes imminere ex eis aliquid quod ad vitae [Col. 0537A] exitium pertinet. Si ergo credamus quia verae sunt comminationes futuri judicii Dei, et recordemur terribile illud futuri examinis tribunal, timebimus judicia Dei.



INTERROGATIO CXXXIX.

Quomodo lata est porta, et spatiosa via quae ducit ad mortem (Matth. VII)?

RESP. Dominus pro multa sua clementia et nominibus et verbis his utitur, quibus possit nobis in notitiam adducere dogmata veritatis. Sicut ergo ii qui ambulant in via, si a recto itinere declinent, quod certis lineis et manifesto calle concluditur, spatia multa et vaga incedunt; ita ergo et is qui excesserit de vita quae ducit ad regnum coelorum, multam latitudinem incurrit erroris, per quam ad [Col. 0537B] perditionem pervenitur.



INTERROGATIO CXL.

Quomodo angusta porta et arcta via est quae ducit ad vitam?

RESP. Et hic similiter angustum et arctum hoc indicat, quia via haec, id est vita nostra, angustatur et coarctatur in tribulationibus. Constringimur enim ex utraque parte nos qui iter agimus, ne prorsus in aliud aliquod declinemus. Periculum enim est, in utramlibet partem declinare: sicut in exigui pontis transitu, ubi ex utraque parte eum qui forte declinaverit, conciti unda fluminis rapit et aufert. Propterea ergo scriptum est: Ne declinaveris in dextram neque in sinistram (Num. XX). Et David ait: Juxta semitam scandalum posuerunt mihi (Psal. CXXXIX).
[Col. 0537C]


INTERROGATIO CXLI.

Avaritia usque ad quem modum definitur?

RESP. Cum transgressus quis fuerit modum legis statutum. Quod designatur, secundum Vetus quidem Testamentum, in eo, si quis plus se diligat, vel plus in pecunia vel necessariis de se sit sollicitus, quam de proximo. Scriptum est enim: Diliges proximum tuum sicut teipsum (Luc. XIX). Secundum Evangelium vero, si quis plus sollicitus sit quam de praesenti die, sui videlicet causa vel corporis, iste sine dubio audiet: Stulte, hac nocte repetent abs te animam tuam; et quae praeparasti, cujus erunt (Luc. XII)? Quibus addidit Dominus dicens: Ita erit et is qui sibi thesaurizat, et non est Domino dives (Ibid.).
[Col. 0537D]


INTERROGATIO CXLII.

Quid est perperam agere?

RESP. Quidquid non propter usus necessarios, sed vel ornatus causa vel decoris alicujus fit, hoc est perperam agere.



INTERROGATIO CXLIII.

Quis est, qui ab Apostolo dicitur, habitus ordinatus?

RESP. Is qui secundum propositum uniuscujusque honestus est usus, vel secundum locum, vel secundum tempus, vel secundum personam. Non idem usus esse potest in tempore hiemis et in tempore aestatis: neque idem habitus est operantis et quiescentis; nec militis idem est et privati, neque viri idem qui mulieris.
[Col. 0538A]


INTERROGATIO CXLIV.

Si quis pretiosas vestes abjiciat, ipsa autem indumenta viliora quibus utitur, vel calceamenta, ita composite utatur, ut studeat decorem inde aliquem capere; si peccat, aut vitio aliquo id facere putandus est?

RESP. Qui vult per decorem habitus placere hominibus, manifestum est eum hujus ipsius vitii aegritudine laborare, id est, hominibus placendi; et certum est mentem ejus a Deo longius evagari. Sed et hoc ipsum est vitium, perperam agere, cum indumentis vel calceamentis, non usus causa utitur, sed decoris.



INTERROGATIO CXLV.

Quid est Raca?

RESP. Provincialis, id est, gentilis illius sermo est [Col. 0538B] velut convicii levioris, quod domesticis et his quorum fiduciam quis gerit, dici solet (Matth. V).



INTERROGATIO CXLVI.

Quid est quod dicit Apostolus: Non efficiamur inanis gloriae cupidi (Gal. VI). Et iterum: Non ad oculum servientes, quasi hominibus placentes (Ephes. VI); quis est inanis gloriae cupidus, et quis est hominibus placens?

RESP. Puto quod inanis gloriae cupidus est, qui propter solam gloriam saeculi, id est, propter eos qui vident et audiunt de se aliquid quod vel laudari possit vel admirari, facit aliquid vel dicit. Hominibus autem placens ille est qui voluntate alicujus hominis, ut placeat ei, facit aliquid vel dicit, etiamsi indignum sit et injuriosum hoc ipsum quod facit.
[Col. 0538C]


INTERROGATIO CXLVII.

Quid est inquinamentum carnis, et inquinamentum spiritus? Et quomodo ab his emendari possumus? Et quae est sanctificatio, et quomodo possumus eam obtinere?

RESP. Inquinamentum carnis est commisceri cum his, qui illicita et nefanda committunt (II Cor. VII). Spir itus autem inquinamentum est, cum indifferenter habemus commisceri eis qui de fide impie sentiunt. Emundamur autem ab his, cum implemus illud quod Apostolus dicit: Cum ejusmodi nec cibum sumere (I Cor. V); et quaecunque his similia statuit. Vel certe cum illud patimur in corde nostro quod ait David: Tristitia tenuit me a peccatoribus derelinquentibus legem tuam (Psal. CXVIII). Vel cum ostenderimus talem nostram tristitiam, qualem Corinthii [Col. 0538D] ostenderunt, cum objurgati sunt a Paulo; cum erga eum qui peccaverat, indiscrete egerunt, cum dicit (II Cor. VII): In omnibus exhibuistis vos castos esse negotio. Sanctificatio autem est, adhaerere Deo ex integro, et sine aliqua intermissione in omni tempore sollicitum esse, et studium gerere placendi ei. Quoniam quidem neque pollutum aliquid in donis Dei offerri potest, vel sanctificari; neque rursum quod semel oblatum est Deo et sanctificatum, ad communem humani ministerii usum adduci potest; alioquin et sacrilegum erit et impium.



INTERROGATIO CXLVIII.

Quis est mundus corde?

RESP. Qui seipsum non reprehendit, quia vel praevaricatus [Col. 0539A] sit mandatum Dei, vel contempserit, vel neglexerit.



INTERROGATIO CXLIX.

Quomodo potest aliquis odium habere adversus peccatum?

RESP. Si semper ex iis quae tristem et infaustum finem habent, odium nascitur hominibus adversus eos qui causa sibi hujuscemodi negotii exstiterunt. Si quis ergo certus sit, quantorum et qualium malorum causa nobis fiunt peccata, sponte et sine ulla comminatione ex intimo affectu odium ei adversus ea nascitur, sicut ostendit ille qui dicebat: Iniquitatem odio habui et abominatus sum (Psal. CXVIII).



INTERROGATIO CL.

Quomado potest aliquis ex animo et ex affectu facere [Col. 0539B] mandata Domini?

RESP. Naturaliter delectamur his quae bona sunt et prosunt. Si ergo credimus de his quae promissa sunt, ex eo ipso quod speramus, inseritur animae nostrae affectus et desiderium ad explenda ea quibus id consequi possimus quod desideramus. Si quis ergo odio habuerit et exsecratus fuerit iniquitatem, et emundaverit se ab omni peccato; ex quo, sicut corpus a languore delectationem non habet cibi, ita et anima a peccati morbo non habet desiderium erga mandata Dei. Si recordetur quia mandatum Dei vita aeterna est, et omnibus qui custodiunt illud permanet adimpletio promissorum, potest per haec nasci animae affectus ille de quo David dixit: Judicia Dei vera, justificata in semetipsa, et desiderabilia supra [Col. 0539C] aurum, et lapidem pretiosum nimis; et dulciora super mel et favum. Nam et servus tuus custodit ea; in custodiendo illa retributio multa (Psal. XVIII).



INTERROGATIO CLI.

Quae est mensura in charitate Dei?

RESP. Ut supra vires semper quis extendat animam suam ad voluntatem Dei, prospiciens et desiderans ea quae ad gloriam Dei pertinent.



INTERROGATIO CLII.

Quomodo quis obtineat ut possit in se habere charitatem Dei?

RESP. Si grati et fideles existamus erga beneficia ejus, quod etiam in mutis animalibus fieri videmus. Nam et canes interdum diligunt eos qui sibi cibum [Col. 0539D] praebent. Sed et Isaias propheta hoc docet, cum arguit ingratam gentem, et dicit in persona Domini: Filios genui, et exaltavi: ipsi autem me spreverunt. Agnovit bos possessorem suum, et asinus praesepium domini sui, Israel vero me non cognovit, et populus meus me non intellexit (Isai. I). Sicut enim bovi et asino pro eo beneficio quo pascitur dilectio spontanea nascitur erga pastorem, ita etiam nos, si gratanter et fideliter beneficia Dei suscipiamus, sine dubio diligimus beneficiorum praebitorem Deum; et absque ulla doctrina, naturali quodam instinctu, in ejus concitamur affectum, si tamen sanitas animae praesto sit.
[Col. 0540A]


INTERROGATIO CLIII.

Quae sunt indicia, esse in nobis charitatem Dei?

RESP. Quae Dominus docuit, dicens: Si diligitis me, mandata mea servate (Joan. XIV).



INTERROGATIO CLIV.

Quid est, seipsum diligere? vel quomodo vitium suum cognoscit qui seipsum diligit?

RESP. Multa abusive dicuntur, sicut et illud: Qui amat animam suam, perdet eam; et qui odit animam suam in hoc mundo, in vitam aeternam servabit eam (Joan. XII). Philautus ergo Graece dicitur, qui seipsum diligit. Intelligi autem potest is qui talis est hoc modo: si ea quae facit pro semetipso facit, etiamsi videantur secundum mandatum Dei esse quae facit. Qui enim pro sua requie patitur aliquid [Col. 0540B] deesse necessitati vel usibus fratris, sive eorum quae ad animam necessaria sunt, sive quae ad corpus, manifeste philautus, id est seipsum diligens, deprehenditur: cujus vitii finis interitus est.



INTERROGATIO CLV.

Quomodo apparet qui diligit fratrem secundum mandatum Domini; et quomodo arguitur qui non diligit?

RESP. Charitatis duo ista praecipua signa sunt, cum contristamur et graviter ferimus in iis in quibus laeditur ille quem diligimus; et cum vel satis agimus, ut fiant; vel gaudemus, si provenerint aliqua, in quibus utilitas vel profectus est ejus qui diligitur. Beatus ergo est qui luget super eum qui delinquit, cujus videt vitae imminere periculum: et gaudet pro eo qui proficit, et lucrum suum deputat [Col. 0540C] profectum proximi sui. Contestatur autem hoc ipsum apostolus Paulus, dicens: Si patitur unum membrum, compatiuntur omnia membra (I Cor. XII); quod utique secundum rationem charitatis Christi dicebat: et si glorificatur unum membrum, congaudent omnia membra(Ibid.). Qui autem talem non habet affectum erga fratrem, certum est quod non secundum charitatem Dei diligit proximum suum. Qui autem non diligit, in eo arguitur quod Joannes ait: Qui non diligit, manet in morte (I Joan. III). Et iterum: Qui habuerit substantiam hujus mundi, et viderit fratrem suum necessitatem pati et clauserit viscera sua ab eo, quomodo charitas Dei manet in illo (Ibid.)?



INTERROGATIO CLVI.
[Col. 0540D]

Qui sunt inimici quos diligere jubemur? et quomodo diligamus inimicos nostros, praestantes ei beneficia tantummodo, aut etiam affectum eis exhibentes? et si hoc possibile est fieri?

RESP. Inimici proprium est laedere et insidiari; et ideo omnis qui quomodocunque laedit aliquem, inimicus dicitur, maxime hi qui peccant. Isti enim, quod in se est, laedunt diversis modis, et insidiantur vel his qui vident vel his qui simul vivunt. Et quoniam ex corpore et anima constat homo, secundum animam quidem diligamus, arguentes, et commonentes, et omni modo ad conversionem eos provocantes. Secundum corpus vero praestemus eis beneficia et misericordiam; et si indigent, victum: quoniam nemo dubitat quin charitas in affectu sit. Quod [Col. 0541A] autem possibile sit, docuit Dominus per charitatem Dei Patris et per suam obedientiam, usque ad mortem, quam utique pro inimicis adhuc et impiis nobis sustinuit, sicut et Apostolus testatur, dicens: Commendat autem Deus suam charitatem in nobis, quia cum adhuc peccatores essemus, Christus pro nobis mortuus est (Rom. V). Sed et nos ad hoc ipsum cohortatur, dicens: Estote ergo imitatores Dei, sicut filii charissimi; et ambulate in dilectione, sicut et Christus dilexit nos, et semetipsum tradidit pro nobis hostiam et oblationem Deo (Ephes. V). Nunquam autem praeciperet hoc justus et clemens Dominus, nisi utique etiam possibilitatem nobis donasset. Inesse enim hoc naturae nostrae ostenditur, cum etiam bestiis vel animalibus erga eos qui sibi beneficii aliquid praestiterunt [Col. 0541B] inest naturalis affectus. Quis autem tantum beneficii amicis praestat quantum inimicis? cum nobis causa beatitudinis efficiatur illius de qua dicit Dominus: Beati estis cum persequentur vos et exprobrabunt, et dicent omne malum adversus vos, mentientes propter me, gaudete et exsultate, quia merces multa est in coelis (Matth. V).



INTERROGATIO CLVII.

Quid est quod dicit Apostolus: Irascimini et nolite peccare (Ephes. IV); et, Sol non occidat super iracundiam vestram (Ibid.), cum in aliis dixerit: Omnis amaritudo, vel ira, vel indignatio auferatur a vobis (Ibid.)?

RESP. Arbitror in hoc loco Apostolum secundum imitationem Domini haec locutum: sicut enim in [Col. 0541C] Evangelio Dominus dicebat (Matth. V): Audistis quia dictum est antiquis illud vel illud; et ipse addebat dicens: Ego autem dico vobis hoc vel hoc; ita etiam Apostolus, cum prius meminisset antiquitatis, per hoc quod docitur: Irascimini et nolite peccare (Ephes. IV), paulo post addidit quod ex se erat et quod nobis conveniret, dicens: Omnis amaritudo, et ira, et indignatio, et clamor auferatur a vobis (Ibid.).



INTERROGATIO CLVIII.

Quid est, Date locum irae?

RESP. Non resistere malo (Rom. XII), secundum quod scriptum est; sed et ei qui te percusserit in dexteram maxillam, praebere et alteram (Matth. V), et implere ea omnia quae sequuntur: vel illud: Cum [Col. 0541D] persecuti vos fuerint in una civitate, fugite in alteram (Matth. X).



INTERROGATIO CLIX.

Quae est differentia amaritudinis, et furoris, et irae, clamoris et irritationis?

RESP. Furoris quidem et irae differentiam puto in animo constare et motu: quia qui irascitur, intra animum suum adhuc vitium volvit; sicut ex hoc ipso judicatur quod dicit: Irascimini et nolite peccare (Psal. IV); qui vero furit, amplius aliquid per motum gerit. Furor enim, inquit, eis secundum similitudinem serpentis (Psal. LVII). Vehementius vero furorem concitare, irritatio nominatur. Amaritudo autem illa est, cum malitia in corde etiam arte quadam [Col. 0542A] componitur et armatur. Clamor quoque est, cum quis ira vel furore permotus, per vocis indignationes, aut in blasphemiam, aut in maledictionem rapitur.



INTERROGATIO CLX.

Quis est qui a Domino beatificatur pacificus?

RESP. Qui Christi adjutor est, secundum quod dicit Apostolus: Pro Christo legatione fungimur, tanquam Deo exhortante per nos, obsecramus pro Christo, reconciliamini Deo (II Cor. V). Et iterum: Justificati ex fide pacem habeamus ad Deum (Rom. V). Illa enim alia pax repudiata est a Christo, dicente: Pacem meam do vobis, non sicut hic mundus dat, etiam ego do vobis (Joan. XIV).
[Col. 0542B]


INTERROGATIO CLXI.

Quomodo converti quis potest et fieri sicut infans?

RESP. Ipsa lectio Evangelii (Matth. XVIII) docet nos omnem causam; in qua hoc ostenditur uti ne arrogantiam requiramus vel elationem, sed aequalitatem naturae cognoscamus, et exsequemus nos eis qui videntur inferiores. Hoc enim est proprie infantium, aequales esse his quibus non nobilitate sed aetate junguntur; donec processu temporis et monitorum nequitia elationis inficiantur venenis.



INTERROGATIO CLXII.

Quid est, prudentem esse sicut serpentem et simplicem sicut columbam (Matth. X)?
[Col. 0542C]

RESP. Prudens quidem ut serpens est, qui cum circumspecte et considerate quae sint possibilia et quae honesta vel utilia pervidens, doctrinam suam dispensat, et aptat ea arte qua suaderi auditores ad obedientiam possint. Simplex autem ut columba est, qui nec in cor prorsus recipit cogitationem ulciscendi in eos qui laedunt; sed permanet in benefaciendo, secundum quod Apostolus dicit: Vos autem nolite deficere benefacientes (II Thes. III). Dominus ad praedicationem mittens discipulos, haec eis praecipiebat: ubi sine dubio opus erat sapientia, ad suadendum eis qui docebantur; et patientia, adversus eos qui insidiabantur. Ut sicut sibi serpens per prudentiam intellexit quam personam ad persuadendum aggredi deberet (Gen. III), eam scilicet quae [Col. 0542D] fragilior videbatur ad persuadendum, quo eam a Deo abstractam, peccato sociaret: ita et nos personam, et mores, et tempus considerare et eligere debemus, et omni modo ita ordinare sermones nostros in judicio, ut possimus abstrahere homines a peccato et sociare Deo.



INTERROGATIO CLXIII.

Quomodo debemus suscipere regnum Dei sicut infans?

RESP. Si tales fuerimus ad doctrinam Domini, qualis est infans in discendo: qui neque contradicit doctoribus, neque rationes et verba componit, adversus eos resistens; sed fideliter suscipit quod docetur, et cum metu obtemperat et acquiescit
[Col. 0543A]


INTERROGATIO CLXIV.

Domino dicente: Qui se exaltat, humiliabitur (Luc. XVIII); et Apostolo praecipiente: Nolite superbum sapere (Rom. XI). Et alibi: Arrogantes, superbi, inflati (II Tim. III). Et iterum: Charitas non inflatur (I Cor. XIII); quis est elatus? et quis est jactans vel arrogans? quis vero superbus? et quis inflatus vel tumens?

RESP. Elatus est qui seipsum effert pro his quae forte recte vel prospere gesta sunt, et pro hoc magnus sibi videtur et elatus; secundum illum Pharisaeum qui et ipse inflatus dici potest (Luc. XVIII). Sicut et Apostolus Corinthios arguit, quibus dicit. Et vos inflati estis (I Cor. IV). Jactans autem vel arrogans est ille qui non acquiescit his quae a prioribus vel majoribus statuta sunt pro utilitate communi, nec acquiescit verbis Apostoli dicentis: Ut [Col. 0543B] eadem sentiatis et unum sapiatis (Phil. II); sed propriam quamdam vitam justitiae ac sanctitatis inquirit. Superbus est, qui etiam nihil usquam in se virtutis ac rectorum gestorum habens, elatus est et erectus, et videri vult se plus esse quam est. Similis autem esse huic potest etiam is qui inflatus dicitur vel tumens, secundum hoc quod Apostolus dicit: Sed inflatus est, nihil sciens (Col. II).



INTERROGATIO CLXV.

Quid est, Charitas non dehonestatur?

RESP. Sicut quis dicat, de statu honestatis suae non deducitur. Est enim propria quaedam honestas charitatis, et habitus ejus atque ornatus: ille sine dubio quem per singulas charitatis virtutes enuntiavit [Col. 0543C] Apostolus (I Cor. XIII): quae singulae honestates quaedam ejus sunt et ornatus.



INTERROGATIO CLXVI.

Scriptura dicente: Nolite gloriari neque loqui alta (I Reg. II), et Apostolo confitente: Quia quae loquor, non secundum Deum loquor; sed sicut in insipientia, in hac substantia gloriandi (II Cor. XI). Et rursum: Factus sum insipiens gloriando (II Cor. XII). Et iterum ipso dicente: Quia qui gloriatur, in Domino glorietur: quae est gloriatio in Domino et quae est culpabilis gloriatio? (I Cor. I, II Cor. X.)

RESP. Apostoli quidem manifestum est propositum, quod adversus vitia loquebatur. Non enim ut seipsum commendaret haec dicebat, sed ut quorumdam insolentiam et arrogantiam retunderet. Gloriatio ergo in Domino est, cum quis ea quae recte gerit [Col. 0543D] non sibi, sed Domino ascribit, dicens: Omnia possum, sed in eo qui me confortat Christus (Phil. IV). Culpabilis autem gloriatio est, et duplici ratione dignoscitur: vel secundum hoc quod dicit: Quoniam laudabitur peccator in desideriis animae suae (Psal. IX); et: Quid gloriaris in malitia, qui potens es in iniquitate (Psal. LI)? vel secundum illud, cum faciunt aliquid boni operis: ut videantur ab hominibus (Matth. VI); et per hoc ipsum quod volunt laudari, gloriantur in his quae fecerunt. Sed hujuscemodi homines etiam sacrilegi designantur, cum gratiam quae a Deo donata est propriam faciunt, et gloriam quae debetur Deo in semetipsos convertere conantur.
[Col. 0544A]


INTERROGATIO CLXVII.

Qualem intellectum vel prudentiam a Deo petere debemus? vel quomodo eam possumus promereri?

RESP. Intellectus quidem quis sit ab ipso Domino per Prophetam discimus, dicentem: Non glorietur fortis in fortitudine sua; neque glorietur dives in divitiis suis; sed in hoc glorietur, qui gloriatur, in intelligendo et cognoscendo Dominum (Jer. IX). Et iterum per Apostolum sic dicit: Sed intelligentes, quae sit voluntas Domini (Ephes. V). Qui rursus ait: Prudentia carnis mors est, prudentia autem spiritus, vita est et pax (Rom. VIII). Possumus autem hoc modo promereri, si faciamus illud quod scriptum est: Vacate et cognoscite, quoniam ego Dominus sum (Psal. XLV); et si credimus omne verbum Dei verum [Col. 0544B] esse: Si enim, inquit, non credideritis, neque intelligetis (Isai. VII).



INTERROGATIO CLXVIII.

Si Dominus dat sapientiam, et a facie ejus scientia et intellectus est (Prov. XI); et si, alii quidem per Spiritum datur sermo sapientiae, alii sermo scientiae (I Cor. XII); quomodo increpat Dominus discipulos suos dicens: Quia adhuc et vos insensati estis, et non intelligitis (Matth. XV)? et Apostolus culpat Galatas insensatos (Gal. III)?

RESP. Si quis scit bonitatem Domini, volentis omnes homines salvos fieri, et ad agnitionem verbi veritatis venire (I Tim. II); et studium Spiritus sancti didicit, qui unicuique dividit gratiam Dei; iste cognoscit tarditatem intellectus non ex culpa ejus descendere qui dona distribuit, sed eorum qui desidia et infidelitate sua id suscipere non merentur. [Col. 0544C] Et ideo recte culpatur insipiens vel insensatus, qui velut sole orto claudit oculos suos ne videat, sed in tenebris ambulet.



INTERROGATIO CLXIX.

Si ab aliquo quid beneficii consequimur, quomodo poterimus et Domino digne et integre gratias agere, et ei qui beneficium praestitit? Quali mensura uti debemus in utroque?

RESP. Si Deum auctoritatem et consummatorem omnium bonorum esse credamus; eum vero per quem boni aliquid consecuti sumus ut ministrum Dei gratiae et muneris agnoscamus.



INTERROGATIO CLXX.

Quid est dignum vel sanctum, Graeci dicunt? et quid est justum?
[Col. 0544D]

RESP. quidem, id est, sanctum vel dignum esse arbitror hoc quod decet et debetur ab inferioribus deferri superioribus, secundum hanc ipsam rationem qua eminentiores videntur. Justum autem hoc, quod operis pro merito unicuique tribuitur. Et in illo quidem alio optimorum quorumque indicatur obsequium, in hoc vero tam boni quam mali retributio designatur.



INTERROGATIO CLXXI.

Quomodo dat quis sanctum canibus, et mittit margaritas ante porcos (Matth. VII)? aut quomodo accidit illud quod additur: Ne forte conculcent aut pedibus, et conversi disrumpant vos? (Ibid.)

RESP. Manifeste nobis tradidit Apostolus ex his quae adversus Judaeos dicit: Quia qui in lege gloriaris [Col. 0545A] per praevaricationem legis Deum inhonoras (Rom. II). Injuriam ergo hanc quam per praevaricationem legis verbo Dei inferre dicuntur hi de quibus sermo est, prohibet hic et abdicat Dominus. Et quia evenit ut etiam infideles et non credentes, cum vident nos praevaricari mandata, contemptum habeant religionis et doctrinae Domini, et ex ipsis his arguunt nos quae scripta sunt in lege nostra, et velut rumpant nos, et afficiant exprobrantes et confundentes, tanquam legis propriae transgressores.



INTERROGATIO CLXXII.

Quomodo Dominus aliquando quidem prohibet portari sacculum vel peram in via (Luc. X); aliquando autem dicebat: Sed nunc qui habet sacculum, tollat similiter et peram: et qui non habet gladium, vendat vestimentum suum, et emat gladium (Luc. XXII).
[Col. 0545B]

RESP. Hoc explanat ipse Dominus dicens (Ibid.): Quia oportet adhuc compleri in me quod dictum est; quia cum iniquis deputatus est (Esa. LIII). Denique posteaquam completa est prophetia de gladio ait ad Petrum: Converte gladium in locum suum. Omnes enim qui gladium accipiunt, in gladio peribunt (Matth. XXVI). Ita ut non videatur praeceptum esse quod dicitur: Nunc qui habet sacculum, tollat similiter et peram; Et qui non habet gladium, vendat vestimentum suum, et emat gladium; sed prophetia praedicentis Domini, quia futurum erat ut apostoli, obliti gratiae Domini et legis ejus, assumerent gladium. Quod autem videtur quasi imperativo modo dici propositio haec verbi futura, in Scripturis propheticis satis frequenter invenitur, sicut est illud: Fiant filii [Col. 0545C] ejus orphani, et diabolus stet a dextris ejus (Psal. CVIII); et multa alia similia.



INTERROGATIO CLXXIII.

Quid est, Panem substantivum da nobis hodie, quod in oratione dicere jubemur?

RESP. Cum operantes manibus memores simus Domini dicentis: Nolite solliciti esse animae vestrae, quid manducetis, aut quid bibatis (Luc. XII). Et Apostoli praecipientis: Operamini, ut habeatis unde praestare possitis necessitatem patienti (Ephes. IV). Id est, cum non ad proprios usus, sed pro mandato Domini operamur: Quoniam dignus est operarius mercede sua (Luc. X): tunc substantivum panem, id est, qui vitam quotidianam substantiae nostrae conferat, a Deo poscimus, et non a nobis ipsis praesumimus; [Col. 0545D] sed ut necessitati, in quantum sufficit, satisfiat, et agnoscamus eum qui sufficientiam praestat.



INTERROGATIO CLXXIV.

Si omni volenti accedere ad sorores oportet indulgere: an certis quibusque et personis et temporibus? vel quomodo videndae sunt sorores?

RESP. De his superius diximus jam sufficienter, quia nec ad virum vir accedere utcunque et sine causa ex arbitrio suo vel potestate debet, sed cum omni observatione, probante eo qui praeest; id est, ut vel prosit quis ei quem videt, vel proficiat ex eo. Quanto magis erga mulieres id observare convenit majore cautela. Si quis ergo meminerit Domini dicentis: Quia de omni sermone otioso reddes rationem in die judicii (Matth. XII), timebit in omni negotio [Col. 0546A] hanc sententiam. Acquiescendum est enim et sancto Apostolo dicenti: Sive manducetis, sive bibatis, sive aliud quid faciatis, omnia in gloriam Dei facite (I Cor. XIV). Et iterum: Omnia ad aedificationem fiant (Ibid.). Nihil ergo vel otiose vel inutiliter agendum est: sed certus quis, et certo tempore, et certo in loco, et certis personis vel apparere, vel loqui debet: ut excludatur omnis nefanda suspicio, et servemus sine offensione esse apud omnes, et ad aedificationem fidei unicuique apparere. Certe solum ad solam accedere, nulla religionis ratio permittit. Melius est enim esse duo quam unus: simul enim et fidelius et tutius res geritur. Vae enim uni; quia si ceciderit, non est alius qui erigat eum (Eccle. IV).



INTERROGATIO CLXXV.
[Col. 0546B]

Si quis habet aliquod vitium quod corrigere non potest, et frequenter notatus in pejus proficit, si eum expedit intermitti?

RESP. Et de hoc alibi jam diximus quia oportet peccantes corripere patienter, secundum eum quem supra ostendimus modum a Domino positum (Matth. XVIII). Quod si non sufficit ei ad emendationem, sicut illi Corinthio (I Cor. II), objurgatio haec quae fit a pluribus; sicut gentilis de reliquo et publicanus haberi debet, qui ejusmodi est. Quia ei parcere quem Dominus condemnavit nulli tutum est, maxime cum Dominus dicat: Quia expedit unicuique ut unum oculum, aut unam manum, vel unum pedem perdat, et ita intret in regnum (Matth. XVIII), quam dum parcit uni ex his membris, totum corpus mittatur in gehennam ignis, ubi est fletus et stridor dentium. [Col. 0546C] Sed et Apostolus de his ipsis testatur, dicens: Quia modicum fermentum totam massam corrumpit (Gal. V).



INTERROGATIO CLXXVI.

Si quis contristetur quia ei non permittitur facere illud quod non potest apte et recte facere, si debemus ei permittere?

RESP. Et de his jam dictum est in multis, quia propria voluntate nulli quidquam facere permittendum est, sed judicio et probatione, vel multorum, et eorum qui praesunt. Qui autem non obtemperat his, sententiam praesumptoris et contradicentis excipiat.



INTERROGATIO CLXXVII.

Quomodo debent fortiores fratres infirmitates infirmorum [Col. 0546D] portare?

RESP. Portare est tollere et curare, secundum quod scriptum est: Ipse infirmitates nostras tulit, et aegritudines nostras portavit (Isa. LIII). Non quia in semetipso susceperit infirmitates, sed quia abstulit eas ab his in quibus erant et curavit eos. Ita ergo et hic poenitentia interveniente curabuntur infirmiores, ex constantia et integritate fortiorum: qui dicuntur portare, id est, exportare et auferre infirmitates eorum qui invalidi sunt.



INTERROGATIO CLXXVIII.

Quid est, Invicem onera vestra portate (Gal. IX)? et quam legem Christi adimplebimus hoc facientes?

RESP. Idem est quod in superioribus explanavimus. Gravia enim sunt onera peccati quae trahunt [Col. 0547A] animam in profundum inferni; quae a nobis invicem auferimus et portamus, id est exportamus, ad conversionem provocantes eos qui peccant. Portare autem pro auferre et exportare consuetudo est etiam ritu provincialium dici, sicut et ego saepe audisse me memini. Legem autem Christi replere, illius qui dixit: Non veni vocare justos, sed peccatores in poenitentiam (Luc. V)



INTERROGATIO CLXXIX.

Domino docente nos, orandum esse ut ne intremus in tentationem; sed oportet orare ne accidant nobis dolores corporales: vel si inciderimus in eos, quomodo oportet ferre?

RESP. Non discrevit tentationum qualitatem, sed generaliter praecepit orandum esse ne intremus in tentationem. Si vero inciderimus, ut det nobis [Col. 0547B] exitum evadendi; et ut sustinere possimus, a Domino posci oportet, ut possimus implere quod est dictum: Quia qui permanserit in finem, hic salvus erit (Matth. X).



INTERROGATIO CLXXX

Quis est adversarius noster? et quomodo ei consentire debemus in via?

RESP. Hic specialiter Dominus eum, qui auferre quid a nobis conatur, adversarium nominavit. Consentimus autem ei, si servemus praeceptum Domini dicentis: Si quis autem voluerit tecum judicio contendere, et auferre tunicam tuam, dimitte ei et pallium (Matth. V). Quod et in omnibus fideliter observari oportet.



INTERROGATIO CLXXXI
[Col. 0547C]

Si bonum est statuere ad certum tempus, verbi causa, abstinere se tali vel tali cibo sive potu?

RESP. Domino dicente: Non ut faciam voluntatem meam, sed voluntatem ejus qui me misit (Joan. VI), omnis hujuscemodi definitio incongrua est. Quod sciens David, dicebat: Juravi, et statui custodire judicia justitiae tuae (Psal. CXVIII), et non meae voluntatis. Et iterum Dominus: Non mea voluntas, sed tua fiat (Luc. XXI)



INTERROGATIO CLXXXII.

Si quis voluntate peccaverit, condemnatur? an etiam ille qui per ignorantiam extra veritatem aliquid fuerit locutus?

RESP. Judicium Dei etiam in his qui per ignorantiam peccant manifestum est, cum dicit: Quia qui nescit, et non fecerit digna, plagis vapulabit paucis [Col. 0547D] (Luc. XII). Ubique tamen digne gesta poenitentia veniae spem praesumat.



INTERROGATIO CLXXXIII.

Si quis cogitaverit tantum facere aliquid, et non fecerit, si et ipse mendax judicandus est?

RESP. Si secundum mandatum est quod cogitavit facere, non ut mendax, sed ut contemptor a Domino condemnatur.



INTERROGATIO CLXXXIV.

Si quis praeventus fuerit ut definiat aliquid agere eorum quae non placent Deo, quid oportet magis irritum revocare, quod male fuerat definitum, an timore eo, ne mendax sit, implere peccatum?

RESP. Cum dicat Apostolus: Non quod ex nobis ipsis idonei simus cogitare aliquid quasi ex nobis [Col. 0548A] (I Cor. III). Et Dominus nihilominus: Quia non possum ego a meipso facere quidquam (Joan. V). Et rursum: Verba quae ego loquor vobis, a me ipso non loquor (Joan. XIV). Et in alio quoque loco: Descendi de coelo, non ut faciam voluntatem meam, sed voluntatem ejus qui me misit Patris (Joan. VI); poenitentiam debet agere primo, qui ita aliquid temere definiit, quodcunque illud fuerit quod definitum est. Quia ne ipsa quidem bona propria auctoritate et definitione facere oportet; multo autem magis ea quae non placent Deo, statuere non licet. Quia autem oportet et in irritum revocare quaecunque ex praesumptione contra mandatum Domini statuantur, manifeste ostenditur in apostolo Petro; qui temere quidem statuerat et dixerat: Non lavabis pedes meos in aeternum [Col. 0548B] (Joan. XIII). Audiens autem a Domino definitam sententiam: Quia si non lavero te, non habebis partem mecum (Ibid.), statim mutavit definitionem suam et ait: Domine, non tantum pedes, sed et manus, et caput (Ibid.).



INTERROGATIO CLXXXV.

Si is cui commissa est dispensatio eorum quae Domino offeruntur, necessitatem habet implere quod dicit mandatum: Omni petenti te da: et eum qui vult abs te mutuum sumere non avertas.

RESP. Hoc quod dictum est: Omni petenti te da (Luc. VI): Et: volentem mutuari abs te, non avertas (Matth. V); quasi tentationis habet locum, sicut ex consequentibus demonstratur. Propter malos enim praeceptum est, non principaliter, sed quasi quod in necessitate fieri debet, principale enim praeceptum [Col. 0548C] Domini est: Vende omnia tua bona, et da pauperibus (Matth. XIX). Et iterum: Vendite bona vestra, et date eleemosynam (Luc. XII). Quod ergo aliis delegatum est vel deputatum, in alios transferre non est absque discrimine, Domino dicente: Quia non sum missus, nisi ad oves perditas domus Israel. Et quia non est bonum tollere panem filiorum, et mittere canibus (Matth. XV); sed et abs te ipse judicare debes quod justum est.



INTERROGATIO CLXXXVI.

Quod si frater nihil habens proprium petatur ab aliquo hoc ipsum quo vestitus est, quid debet facere, maxime si nudus sit ille qui petit?

RESP. Sive nudus, sive malus, id est, sive veram necessitatem patiatur, sive fallit, vel si quid aliud [Col. 0548D] est, semel dictum est quia dare vel accipere non est omnium, sed illius solius cui commissum est istud officium. Qui utique cum omni providentia et cautela hujuscemodi dispensationem debet implere, ut possit unusquisque in quo vocatus est permanere.



INTERROGATIO CLXXXVII.

Quomodo potest quis sine charitate tantam fidem habere, ut montes transferat, aut substantiam suam pauperibus dividat, et corpus suum tradere ut ardeat (I Cor. XIII)?

RESP. Si memores simus Domini dicentis: Faciunt enim omnia, ut videantur ab hominibus (Matth. XXIII). Sed et illud quod respondit illis dicentibus: Domine, nonne in tuo nomine daemonia ejecimus? et in tuo nomine virtutes multas fecimus (Matth. VII)? cum ait [Col. 0549A] ad eos: Nescio vos unde sitis; non quia mentiti sunt, sed quia Dei gratia abusi sunt ad proprias voluntates, quod utique alienum est a charitate Dei. Si ergo horum meminimus, facile quae dicta sunt advertimus. Quia autem gratiam Dei vel donum accipiunt etiam indigni, non est novum aut mirum. Deus enim in tempore hoc benignitatis et patientiae suae, etiam solem suum oriri facit super bonos et malos (Matth. V). Interdum autem etiam ad profectum eorum qui adhuc infideles sunt, ut gloria ejus multiplicetur, secundum quod et Apostolus dicit: Quia quidam per invidiam et contentionem, quidam autem propter bonam voluntatem Christum annuntiant (Phil. I); et addidit dicens: Verumtamen omni modo sive occasione, sive veritate Christus annuntietur, in hoc [Col. 0549B] ego gaudeo (Ibid.).



INTERROGATIO CLXXXVIII.

Quis est qui abscondere dicitur talentum et propterea condemnatur (Matth. XXV)?

RESP. Qui quamcunque gratiam Dei detinet et assumit in suis usibus, et non ad aliorum utilitatem, iste tanquam occultati talenti crimine condemnetur.



INTERROGATIO CLXXXIX.

Quid est immunditia, et quid est impudicitia?

RESP. Immunditiam quidem lex ostendit. Hoc enim nomine usa est super his qui inviti per naturalem necessitatem patiebantur ea quae homines pati consueverunt. Impudicitia vero mihi videtur esse, cum quis naturalem libidinis motum impudentius et inverecundius concitat et irritat.
[Col. 0549C]


INTERROGATIO CXC.

Quid est proprium furoris? et quid est proprium indignationis justae? et quomodo aliquoties quasi ab indignatione incipientes inveniuntur decidere in furorem?

RESP. Furoris quidem proprium est, concitatio animae mala meditantis adversus eum, qui se concitat et irritat. Indignationis vero justae proprium est, peccantem corripere eo affectu vel proposito quo avertimur a peccatis; et quod displicet nobis, quod non recte gestum est. Quod autem interdum a bono incipiens anima decidit in malum, nihil mirum est. Multa enim invenies hujuscemodi, propter quod meminisse oportet sacrae Scripturae, dicentis: Juxta semitam scandalum posuerunt mihi (Psal. CXXXVIII). Et iterum: Nisi enim quis legitime certaverit, non [Col. 0549D] coronabitur (II Tim. II). Et ideo in omnibus observanda est rerum mensura, et tempus, et ordo quia ex aliqua horum causa accidit ut id quod videtur bonum inveniatur malum.



INTERROGATIO CXCI.

Ex quibus fructibus probari debet is qui ex affectu arguit fratrem peccantem?

RESP. Primo omnium ex eo quod praecipuum est, si cum misericordia redarguit, et est in eo illud quod dixit Apostolus: Quia si patitur unum membrum, compatiuntur omnia membra (II Cor. XII). Vel illud: Quis scandalizatur, et ego non uror? (II Cor. XI.) Tum deinde, si in omni peccato similiter affligitur et contristatur, et erga omnes qui peccant, vel si in se [Col. 0550A] delinquat aliquis, vel in alium, similiter contristatur et luget. Et si arguens observat illam regulam quam Dominus posuit, id est, ut inter semetipsum solum, vel alio uno, vel duobus adhibitis (Matth. XVIII). Super omnia autem, si observat quod dixit Apostolus: cum omni patientia (II Tim. III).



INTERROGATIO CXCII.

Si oportet eos qui ingrediuntur ad fratres statim artificia discere?

RESP. Qui praesunt, probent; ut quem sociari voluerint corpori congregationis, artibus erudiant diversis, secundum modum et qualitatem propriae aetatis et conditionis: ut verbi gratia: si ad meditanda vel agenda spiritualia minus inveniatur idoneus, alterius negotii sollicitetur occupationibus, ne torpentem otio atque vacantem Satanas expositum quodammodo [Col. 0550B] suis telis occupet. Dicit enim Apostolus: Qui non laborat, non manducet (II Thes. III). Et Salomon: Otiositas inimica est animae.



INTERROGATIO CXCIII.

Si quis non desiderio corrigendi fratres arguat eum qui delinquit, sed sui vitii explendi gratia; quomodo oportet hunc corrigi, si post multam communicationem in eisdem permaneat?

RESP. Iste velut suis commodis prospiciens et primatus desiderans notetur, et emendationis ei modus ex institutionum discipulis intimetur. Quod si permanserit in obstinatione, manifesta est sententia eorum qui non poenitent pro delicto.



INTERROGATIO CXCIV.

Qualibus correptionibus uti oportet inter fratres ad [Col. 0550C] emendationem eorum qui delinquunt.

RESP. Hoc sit in judicio positum eorum qui praesunt, vel quanto tempore, vel quali modo corripi debeant: quia et aetas et eruditio multam haberi facit differentiam poenitentiae.



INTERROGATIO CXCV.

Si in omni peccato, sive secundum cogitationes, sive secundum verbum, sive secundum actum, Satanam in causa esse convenit dici?

RESP. Generaliter arbitror quod Satanas ipse per seipsum causa peccati existere nulli potest; sed motibus animae nostrae, sive naturalibus, sive etiam ex vitio conceptis abutitur ad voluntatem malitiae suae; et de nostris nos motibus, si forte non vigilemus, trahit in hoc quod ipsi gratum est, id est, in peccatum. Naturalibus ergo motibus nostris abutitur: [Col. 0550D] sicut illud quod in Domino facere conatus est, cum eum sensisset esurire, ait ad eum: Si Filius es Dei, dic ut lapides isti panes fiant (Matth. IV). Motibus autem ex vitio conquisitis abutitur, sicut fecit in Juda: quem quoniam cupidum vidit et avaritiae morbo aegrotantem, abusus hoc vitio ejus, usque ad proditionis eum, ob triginta argenteorum lucrum, pertraxit ruinam (Luc. XXII). Quia autem mala ex nobis ipsis oriuntur, manifeste ostendit Dominus dicens: Quia de corde procedunt cogitationes malae, et reliqua. (Matth. XV.) Hoc autem accidit eis qui per negligentiam inculta et squalentia naturalium in se bonorum semina derelinquunt, dicente Salomone: Quia sicut agricultura, ita vir insipiens; et sicut [Col. 0551A] vinea, ita homo cui deest prudentia; et si relinquas eam, fiet deserta, et ascendent in ea spinae, et erit derelicta (Prov. XXIV). Huic ergo animae quae ex hujusmodi negligentia squaluerit, et in desertum venerit, consequens est suspicere illam sententiam quae dicit: Spinae et tribuli oriuntur in te (Gen. III), et pati illud quod scriptum est: Exspectavi ut faceret uvas; fecit autem spinas (Isai. V), de qua dixerat: Plantavi vineam Soreth, et tunc merito dicetur ad eam illud quod per Jeremiam praedictum est a Domino, dicente: Ego te plantavi vineam fructiferam, totam veracem, quomodo conversa es in amaritudinem vineae alienae (Jer. II).



INTERROGATIO CXCVI.

Si quis relinquens fiscalia debita, intret ad fratres, [Col. 0551B] et parentes ejus pro ipso exigantur et tribulentur; si non affert hoc culpam aliquam, vel his qui eum susceperunt, vel illi ipsi qui ita egerit?

RESP. Dominus noster Jesus Christus his qui interrogaverunt se: Si licet dari censum Caesari, aut non; ait: Ostendite mihi denarium, cujus habet imaginem et subscriptionem (Matth. XXII)? Cum autem dixissent quia Caesaris, respondit dicens: Reddite ergo quae Caesaris sunt, Caesari, et quae Dei sunt, Deo (Ibid.). Et hoc ergo manifeste docemur quia hi obnoxii sunt tributis Caesaris, apud quos invenitur Caesaris census et imago. Si quid ergo tale etiam iste veniens ad fratres secum detulit, obnoxius est ad exsolvendum debitum. Si vero omnibus derelictis in manibus propinquorum abscessit, nullus vel ipsi [Col. 0551C] vel fratribus scrupulus debet existere.



INTERROGATIO CXCVII.

Si oportet eum qui praeest, extra eam quae sororibus praeest, loqui aliquid quod ad aedificationem fidei pertineat virginibus?

RESP. Et quomodo servabitur praeceptum illud Apostoli dicentis: Omnia vestra honeste et secundum ordinem fiant (I Cor. XIV)?



INTERROGATIO CXCVIII.

Si convenit eum qui praeest cum ea quae sororibus praeest frequenter loqui; et maxime si aliquid de fratribus pro hoc laeduntur?

RESP. Apostolo dicente: Ut quid enim libertas mea judicatur ab alia conscientia (I Cor. X)? bonum est imitari eum dicentem: Quia non sum usus potestate [Col. 0551D] mea, ne offendiculum aliquod darem Evangelio Christi (II Cor. IX). Et quantum fieri potest, et rarius videndae sunt, et brevior est sermocinatio instituenda.



INTERROGATIO CXCIX.

Si oportet, cum aliqua soror confitetur quodcunque delictum suum presbytero, etiam matrem monasterii adesse?

RESP. Honestius mihi videtur esse et religiosius, ut per seniorem matrem presbyter, si quid illud sibi videtur, statuat, et modum vel tempus poenitentiae imponat ad emendationem ejus quae corrigi desiderat a peccato. Non est enim honestatis, ut arbitror, aut ordinis, ut aliquis sine testimonio matris illius, quae praeest, vel cum paucis, vel cum pluribus statuat aliquid, vel loquatur.
[Col. 0552A]


INTERROGATIO CC.

Si oportet gesta turpia vel obscena confitentem inverecundius pronuntiare omnibus, aut certis quibusque et quibus illis?

RESP. Confessio peccatorum hanc habet rationem quam habet vulnus aliquod corporis vel passio quae medico demonstranda est. Sicut ergo non omnibus quis vitia vel vulnera corporis sui revelat, nec quibuslibet, sed his tantummodo qui summae peritiae testimonium habent, et curae ac medelae disciplinam; ita et confessio peccatorum fieri debet apud eos tantummodo qui curare haec praevalent ac emendare, secundum quod scriptum est: Vos qui fortiores estis, infirmitates infirmorum portate (Gal. VI), hoc est, exportate et auferte per curationem.



INTERROGATIO CCI.

Si ignorante matre seniore presbyter aliquid fieri praecipiat sororibus, recte videbitur indignari senior mater cum ipsa nescierit?

RESP. Et valde: alioquin janitori praecipit frustra ut vigilet, si alius in domo vult quodlibet disponere. Sic et Aaron cum absente et ignorante Moyse in populo quippiam praesumit (Exod. XXXII), conflato idolo, tam super se quam super reliquum populum inducit grave peccatum. Ab hoc idololatriae reatu Paulus Corinthiis provisum esse voluit, quibus pro corrigendo eo qui patris uxorem violaverat, licet corpore absens scribit: Congregatis vobis et meo spiritu, cum virtute Domini nostri Jesu Christi (I Cor. III). Timotheo etiam quamvis proposito omnibus, de utendo modico vino praecipit. Quaedam ordinantur [Col. 0552C] a diversis personis, disponente seniore, qui habere possunt congregationem; quaedam vero nullatenus, nisi praesente seniore, et praecipue in conventu sororum. Siquidem discipuli, qui etiam potentia virtutis Dei multa signa operabantur, a quodam spiritum immundum ejicere non possunt, nisi prius magister hunc ad se allatum reddidit sanum (Matth. XVII). Ne vero persona potens disponere per se quid praesumat in congregatione, absque eo ad quem cura pertinet animarum, hinc colligitur, quoniam rarius sanitates contulit Dominus a majore persona rogatus, ut reguli filio et servo centurionis, quam forte his qui, liberi ab imperio alieno, suo vivebant arbitrio, ut docet mulier illa peccatrix quae per se currit ad medicum salutis.
[Col. 0552D]


INTERROGATIO CCII.

Si potest impedire propositum sancti hominis Satanas, quia scriptum est: Ego quidem Paulus semel et bis venire volui ad vos et impedivit nos Satanas (I Thess. II).

RESP. Eorum quae in Domino geruntur quaedam quidem solo proposito et judicio animae efficiuntur, quaedam etiam per corpus adimplentur, id est, vel labore, vel patientia corporis. Quaecunque ergo in animae proposito consistunt, haec impedire nullo modo potest Satanas; ea vero quae etiam ministerio corporis adimplentur, frequenter, permissu tamen Dei, impediri possunt, ad probationem ejus qui impeditur, ut appareat si a bono proposito nequaquam per hujusmodi impedimenta mutatur. Sicut hi qui [Col. 0553A] super petram seminati dicuntur, quod ad praesens quidem audientes verbum cum gaudio susceperunt, facta autem tribulatione vel persecutione, continuo recesserunt (Luc. XVIII). Vel certe si permanserint in bonis, majoribus praemiis digni sunt, quasi in certamine vicerint: sicut et ipse Apostolus, cum frequenter proposuisset Romam proficisci, et prohibitum se esse fatetur, tamen non cessavit a proposito usquequo quod proposuerat expleret (Rom. I). Sed per patientiam sustinuit, sicut sanctus Job, qui tanta a diabolo passus est, cogente se loqui aliquid impium adversus Deum, et in nullo penitus, nec in sermone quidem, regulam pietatis excessit, quo minus ea sentiret de Deo quae pia erant. Sicut scriptum est de eo: Quia in his omnibus nihil peccavit [Col. 0553B] Job labiis suis in conspectu Domini, nec dedit insipientiam Deo (Job I).
[Col. 0554A]


INTERROGATIO CCIII.

Quomodo fit aliquis in praesenti saeculo stultus?

RESP. Si timeat sententiam Domini dicentis: Vae qui prudentes sunt apud seipsos, et in conspectu suo sapientes (Isa. V). Et imitetur eum qui dixit: Sicut jumentum factus sum apud te (Psal. LXXII). Et omnem arrogantiam prudentiae abjiciens, non prius credat sensibus suis inesse aliquid boni, quam mandato Domini illuminetur, ut intelligat quid est quod placeat Deo, sive in opere, sive in verbo, sive in cogitatione, secundum quod et Apostolus dixit: Confidentiam autem talem habemus in Christo ad Deum: non quia a nobis ipsis idonei sumus cogitare aliquid, quasi ex nobis; sed sufficientia nostra ex Deo est (II Cor. III).
[Col. 0554B]

Explicit Regula sancti Basilii episcopi.



CODICIS REGULARUM PARS SECUNDA




[Col. 0553B]
REGULAE SS. PATRUM OCCIDENTALIUM AD MONACHOS. SANCTORUM AURELIANI ET FERREOLI ARELATENSIS ET UCETENSIS EPP. REGULAE AD MONACHOS.

(Vide Patrologiae tom. LXVIII, col. 385 , et tom. LXVI, col. 959. )




[Col. 0553C]
SANCTI COLUMBANI ABBATIS ET CONFESSORIS REGULA COENOBIALIS CUM POENITENTIALI.

(Vide tom. LXXX Patrologiae, col. 209.)




[Col. 0553D]
REGULA TARNATENSIS MONASTERII.

(Vide tom. LXVI Patrologiae, col. 977.)



SANCTI ISIDORI HISPALENSIS EPISCOPI REGULA MONACHORUM.




[Col. 0553D]
DE ISIDORO EJUSOUE REGULA VETERUM TESTIMONIA.


Martyrologium Rom. pridie Nonas April.

Hispali in Hispania S. Isidori episcopi, sanctitate et doctrina conspicui; qui zelo Catholicae fidei, et observantia Ecclesiasticae disciplinae Hispanias illustravit.
[Col. 0555]

Braulio Caesaraugustan. Episcopus in praenotatione librorum S. Isidori.

Isidorus, vir egregius, Hispalensis Ecclesiae episcopus, Leandri episcopi successor et germanus, floruit a tempore Mauritii imperatoris, et Reccaredi regis: in quo quiddam sibi antiquitas vindicavit, imo nostrum tempus antiquitatis in eo scientiam imaginavit: vir in omni elocutionis genere formatus, ut imperito doctoque secundum qualitatem sermonis existeret aptus; congrua vero opportunitate loci incomparabili eloquentia clarus. Jam vero quantus sapientia fuerit, ex ejus diversis studiis et elaboratis opusculis perfacile prudens lector intelligere poterit. Denique de iis quae ad notitiam nostram venerunt, ista commemoravi.... Monasticae Regulae librum unum: quem pro patriae usu et invalidorum animis decentissime temperavit, etc. Obiit temporibus Heraclii imperatoris, et Christianissimi Chintiliani regis, sana doctrina praestantior cunctis, et copiosior operibus charitatis.

Sanctus Benedictus Anianensis abbas in Concordia Regularum, et Smaragdus monachus in Comment. ad Regulam sancti Benedicti, ubique hanc sancti Isidori Regulam citant.




[Col. 0555B]
OBSERVATIO CRITICA IN REGULAM SEQUENTEM

Auctor hujus Regulae est sanctus Isidorus Hispalensis episcopus, et sancti Leandri in episcopatum successor, ejusque frater uterinus. anno 636 defunctus, et fastis sanctorum ascriptus. Sanctissimus enim episcopus hanc Regulam scripsisse videtur ante adeptum episcopatum, cum a teneris annis monasticam vitam secutus sit; sed utrum in hoc coenobio Honoriacensis tirocinium posuerit, merito dubitatur: cum ad ejusdem monachos instruendos Regulam praesentem composuerit XXIII capitulis comprehensam, atque alias vitae monasticae normas a sanctis Patribus scriptas suis monachis summopere commendet, prout ex praefatione constat. Et quidem, quamvis modo ignoremus hujus monasterii situm, tamen illud Benedictinis institutis imbutum facile supponere possumus, cum Regula sancti Benedicti jamdudum per sanctum Aemilianum apud Hispanos promulgata fuerit, atque sanctus Leander eamdem amplexus sit. Denique, si hanc sancti Isidori Regulam recte attendamus, tunc et illam ex disciplina Benedictina desumptam agnoscere debemus; nam eodem modo manuum laborem, jejunia, lectiones, divinum officium aliaque munia monastica praescribit: vult etiam monachos in eodem dormitorio pausare, in eadem mensa reficere, atque singulis denis decanum invigilare mandat. Quae omnia ex Regula sancti Benedicti desumpta esse videntur, quam proin suis monachis observandam proposuit, paucis superadditis loco et regioni magis accommodatis. Unde non desunt auctores asserentes utramque Regulam simul in eodem monasterio observatam fuisse.

Ad Regulam sancti Isidori addendum est hoc caput 24, quod Edmundus Martene in tomo IX Anecdotorum eruit ex ms. Elnonensi ante 800 annos exarato:


SENTENTIA DE REGULA DEVOTARUM.

Nemo ad eas vadat visitandas, nisi qui habet ibi matrem, vel sororem, aut filiam, et propinquas, et consobrinas, sive matrem filiorum suorum. Si autem necessitas fuerit, ut videant eas, aut, antequam renuntiarent saeculo, et intrarent in monasterio, paterna eis debetur auctoritas, aut aliqua causa manifesta est; mittent cum his probatae virum aetatis ac vitae, videbunt eas, et pariter revertentur. Nemo vadat ad illas, nisi quos supradiximus. Si eas videre voluerint, primum faciant nuntiari Patri monasterii, et ille mittet ad seniores, qui ad monasterium virginum delegati sunt. Qui occurrunt eis, et cum ipsis videbunt, quas necesse habuerint, cum omni disciplina et timore Dei. Cumque eas viderint, non eis loquentur de rebus saecularibus. Quicunque de his mandatis praeterierit, absque ulla retractatione negligentiae atque contemptus aget publice poenitentiam, ut possidere valeamus regna coelorum.




[Col. 0555C]
[CAPITULA.]


INCIPIUNT CAPITULA REGULAE.
[Col. 0555A]
    1. De monasterio.
    2. De eligendo abbate.
    3. De monachis.
    4. De conversis.
    5. De familiaris vitae reique appetitu.
    6. De opere monachorum.
    7. De psallendi officio.
    8. De collatione.
    9. De codicibus.
    10. De mensis.
    11. De feriis.
    12. De jejuniis. [Col. 0556A]
    13. De habitu monachorum.
    14. De strato, sive de illusionibus nocturnis.
    15. De delinquentibus.
    16. De qualitate delictorum.
    17. De excommunicatis.
    18. De rebus monasterii.
    19. Quid ad quem pertineat.
    20. De infirmis.
    21. De hospitibus.
    22. De professione.
    23. De defunctis.
    Expliciunt Capitula.






[Col. 0555D]
INCIPIT REGULA. (C)



PRAEFATIO.

Sanctis fratribus in coenobio Honoriacensi constitutis Isidorus.
[Col. 0555B]

Plura sunt praecepta vel instituta majorum, quae a sanctis Patribus sparsim prolata reperiuntur; quaeque etiam nonnulli altius vel obscurius posteritati composita tradiderunt. Ad quorum exemplum nos haec pauca vobis eligere ausi sumus, usi sermone plebeio vel rustico, ut quam facillime intelligatis quo ordine professionis vestrae morem retineatis. [Col. 0556B] Praeterea quisquis vestrum illam universam veterum disciplinam contendit appetere, pergat in quantum placet, et arduum illum limitem atque angustum laevigato cursu incedat. Qui vero tanta jussa [Col. 0557A] priorum explere nequierit, in hujus limitis disciplinam gressum ponat, neque ultra declinandum studeat; ne dum declinatus appetit inferiora, tam vitam quam nomen monachi perdat. Quapropter sicut illa praecepta priorum perfectum reddunt ac summum, ita facient ista vel ultimum. Illa custodiant perfecti, ista sequantur post peccatum conversi.



CAPUT PRIMUM. De monasterio.

Inprimis, fratres charissimi, monasterium vestrum miram conclavis diligentiam habeat, ut firmitatem custodiae munimenta claustrorum exhibeant: inimicus enim noster diabolus, sicut leo rugiens, circuit ore patenti quaerens unumquemque nostrum quem devoret. Monasterii autem munitio tantum januam [Col. 0557B] extrinsecus habeat, unumque posticum per quem eatur ad hortum. Villa sane longe remota debet esse a monasterio, ne vicinius posita aut labis inferat periculum, aut famam inficiat dignitatis. Cellulae fratribus juxta ecclesiam constituantur, ut possint properare quantocius ad officium. Locus autem aegrotantium remotus erit a basilica vel cellulis fratrum, ut nulla inquietudine vel clamoribus impediantur. Cellarium monachorum juxta coenaculum esse oportet, ut secus positum sine mora mensis ministerium praebeat. Hortulus sane intra monasterium sit inclusus quatenus, dum intus monachi operantur, nulla occasione exterius evagentur.



CAPUT II. De eligendo abbate.
[Col. 0557C]

Abbas interea eligendus est institutione sanctae vitae duratus, atque inspectus patientiae, et humilitatis expertus: quique etiam et per exercitium vitam laboriosam toleravit, ac transcendens aetatem adolescentiae, juventutem seu senectutem tetigerit: cui etiam majores non dedignentur parere, obedientes ei tam pro aetate, quam etiam pro morum probitate. Ipse se imitandum in cunctis operum exemplis exhibebit, neque enim aliquid imperare cuique illi licebit quod ipse non fecerit. Singulos autem hortamentis mutuis excitabit: alloquens cunctos, exhortans vel aedificans in eis, si quid eorum vitae pro uniuscujusque gradu prodesse perspexerit. Circa omnes quoque servans justitiam, contra nullum livore odii inardescens, omnes ex corde amplectens, [Col. 0557D] nullum conversum despiciens, paratus etiam quorumdam infirmitati compatiendi misericordiam, Apostolum sequens, qui dicit: Facti sumus parvuli in medio vestrum, tanquam si nutrix foveat pullos suos (I Thes. II).



CAPUT III. De monachis.

Monachis autem summopere studendum est ut apostolicam vitam tenentes, sicut in unum constituti esse noscuntur, ita unum cor habeant in Deo: nihil sibi proprium vindicantes, nec quantulumcunque amorem rei privatae gerentes; sed juxta exemplum apostolicum, omnia communia habentes (Act. IV), in praeceptis Christi fideliter permanendo proficiant. [Col. 0558A] Patri honorem debitum referentes; erga seniores obedientiam, erga aequales incitamentum virtutum, erga minores boni exempli magisterium conservabunt. Nemo caeteris se judicet meliorem, sed inferiorem se omnibus deputans, tanta humilitate clarescat, quanto plus caeteris culmine virtutum coruscat. Abstineat etiam a furore et a detractione. Parcat monachus linguae. Indecenter quoque vel notabiliter non incedat. Philargyriae contagium ut lethiferam pestem abhorreat, a turpibus verbis vel otiosis linguam avertat atque indesinenter cor mundum labiaque exhibeat. Affectus quoque animi turpes ab intentione cogitationis abstergat, seque per compunctionem cordis in studio sanctae meditationis exerceat. Torporem somni atque pigritiae fugiat, vigiliisque [Col. 0558B] et orationibus sine intermissione intendat. Gulae concupiscentiam deprimat, atque abstinentiae virtutibus semetipsum pro studio domandarum libidinum affligat, domans jejuniis carnem, quantum valetudo corporis sinit. Livore quoque invidiae de fraternis profectibus nequaquam tabescat, sed quietus atque pacificus per amorem fraternae dilectionis de cunctorum gaudeat meritis. Iracundiae perturbationem a se rejiciens, et patienter omnia sustinens, nulla tristitia, nullo temporali moerore afficiatur: sed contra omnia adversa interiori gaudio fretus, ipsam postremo vanae gloriae laudem procul a se abjiciat, et Deo tantum interius humili corde placere studeat: ut dum his virtutibus radiat, merito nomen suae professionis retineat.
[Col. 0558C]


CAPUT IV. De conversis.

Qui renuntians saeculo ad monasterium venerit, non statim in coetum delegandus est monachorum. Vitam enim uniuscujusque in hospitalis servitio tribus mensibus considerari oportet, quibus peractis ad coetum sanctae congregationis accedet; neque enim intus suscipi quemquam convenit, nisi prius foris positus, ejus humilitas sive patientia comprobetur. Qui relicto saeculo ad militiam Christi pia et salubri humilitate convertuntur, omnia sua primum aut indigentibus dividant, aut monasterio conferant. Tunc enim servi Christi liberum animum divinae militiae offerunt, quando a se spei saecularis vincula cuncta praecidunt. Qui non rigida intentione convertitur, [Col. 0558D] cito aut superbiae morbo, aut vitio luxuriae subditur. Nequaquam ergo debet a tepore inchoare, qui mundo renuntiat, ne per ipsum teporem rursus in amorem saeculi cadat. Omnis conversus non est recipiendus in monasterio, nisi se prius ibi scriptis suae professionis spoponderit permansurum. Sicut enim hi qui ad saecularem promoventur militiam in legionem non transeunt nisi antea in tabulas conferantur, ita et ii qui in spiritalibus castris coelesti militia sunt signandi, nisi prius professione verbi aut scripti teneantur, in numerum societatemque servorum Christi transire non possint. Quicunque a parentibus propriis in monasterio fuerit delegatus, noverit se ibi perpetuo permansurum. Nam Anna [Col. 0559A] Samuel puerum natum et ablactatum Deo pietate qua voverat obtulit; quique et in ministerio templi, quo a matre fuerat functus permansit, et ubi constitutus est, deservivit (I Reg. I). Qui in monasterium prior ingreditur, primus erit in cunctis gradu vel ordine. Nec quaerendum est si dives sit aut pauper, servus an liber, juvenis an senex, rusticus an eruditus: in monachis enim nec aetas, nec conditio quaeritur, quia inter servi et liberi animam nulla est apud Deum differentia. Quicunque jugo alienae servitutis astrictus est, nisi dominus vincula ejus dissolverit, nequaquam recipiendus est; scriptum est enim: Quis dimisit onagrum liberum? et vincula ejus quis solvit (Job. XXXIX)? Onager enim liber dimissus monachus est, sine dominatu et impedimento saeculi [Col. 0559B] Deo serviens et a turbis remotus; tunc enim libera servitute Deo quisque famulatur, quando nullius carnalis conditionis pondere premitur: ubi enim jam suave jugum, et leve onus Christi est (Matth. XI), durum et grave est portare servitium saeculi. Habemus hoc exemplum etiam in lege mundiali, ubi servi non militant nisi servitute deposita. Si quis vult conjugatus converti ad monasterium, non est recipiendus, nisi prius a conjuge castimoniam profitente fuerit absolutus: nam si illa, vivente illo, per incontinentiam alteri nupserit, uxor procul dubio adultera erit, nec recipitur apud Deum ejusmodi conversio, quam sequitur conjugalis fidei prostitutio. Tales tunc sine culpa sequuntur relicto saeculo Christum, si habeant ex pari voluntate consensum castitatis. [Col. 0559C] Qui aliquid habentes in saeculo convertuntur, non extollantur si de suis facultatibus quodcunque monasterio contulerunt; sed potius timeant ne per haec in superbiam labantur et pereant, quibus melius esset, si divitiis suis cum humilitate in saeculo perfruerentur, quam ut jam pauperes effecti de earum distributione elatione superbiae extollantur. Hi qui saeculi divitias relinquentes conversi sunt, non despiciant eos qui de paupertate venerunt; quia apud Deum unius ordinis habentur omnes qui convertuntur ad Christum. Neque enim differt utrum ex inopi vel servili conditione ad servitium Dei quisque venerit, an ex generosa et locuplete vita. Multi enim ex plebeio censu documentis virtutum eximiis enitentes, praelatiores nobilibus facti sunt, eosque [Col. 0559D] virtutum excellentia praevenerunt, et qui erant conditione infimi, virtutis merito effecti sunt primi. Nam propterea infirma mundi elegit Deus, ut confunderet fortia: et ignobilia mundi, et ea quae non sunt, ut ea quae sunt evacuaret: ut non glorietur omnis caro in conspectu ejus (I Cor. I). Qui ex paupertate ad monasterium veniunt, non extollantur in superbiam; quia se ibi aequales aspiciunt iis qui aliquid in saeculo videbantur: neque enim dignum est ut ubi divites, celsitudine deposita saeculari, ad humilitatem descendunt, ibi pauperes elatione mentis superbi efficiantur; quibus oportet ut, deposita arrogantia, humiliter sapiant suaeque paupertatis et inopiae memores semper existant.


[Col. 0560A]
CAPUT V. De familiaris rei vitaeque appetitu.

Monachi in communi viventes nihil peculiare sibi facere audeant, neque in suis cellulis quidquam quod ad victum vel ad quamlibet rem aliam pertineat sine regulari dispensatione habere vel possidere praesumant. In Pentecoste autem, qui est dies remissionis, omnes fratres sub divina professione se alligent nihil peculiare apud conscientiam suam habere. Si quid a parentibus vel extraneis monacho collatum fuerit, non erit sub jure privatae rei habendum, sed in potestate abbatis in commune redactum, cui necesse erit praebeatur. Monachus enim quidquid quomodocunque acquirit, non sibi, sed monasterio acquirit. Nullus peculiariter separatam [Col. 0560B] sibi ad habitandum cellulam expetat, in qua privatim a coetu remotus vivat, praeter eum qui fortasse morbo vel aetate defessus, hoc ex consulto Patris monasterii promeruerit. Caeteri vero quibus nec languor, nec senectus inest, in sancta societate communem vitam et conversationem retinebunt. Nullus separatam cellulam a coetu remotus sibi expetat, in qua sub studio reclusionis aut instanti otio aut latenti vitio serviat, et maxime vanae gloriae aut mundialis opinionis famae. Nam plerique proinde reclusi latere volunt ut pateant: ut qui viles erant aut ignorabantur foris positi, sciantur atque honorentur inclusi. Nam revera omnis qui propter vitae quietem a turbis discedit, quanto magis a publico separatur, tanto minus latet. Oportet ergo tales in sancta societate commorari, [Col. 0560C] atque sub testimonio vitam suam transigere: ut si quid in eis vitiorum est, dum non celatur, curetur; si quid vero virtutum, ad imitamentum proficiat aliorum, dum humilitatis eorum exempla alii contuentes, erudiuntur. Nullus monachorum propinquitatis causa terrenis curis se subdat. Sequendum est enim, qui dicit patri suo et matri nescio vos; et fratribus suis ignoro illos, et nescierunt filios, hi custodierunt eloquium tuum, et praecepta servaverunt. Multi enim monachorum, juxta cujusdam Patris sententiam, amore parentum saecularibus actibus et forensibus negotiis involuti, dum propinquitati prodesse cupiunt, suas animas perdiderunt. Nemo quippe militans Deo implicat se negotiis saecularibus, ut ei placeat cui se probavit (II Tim. II). Proinde et [Col. 0560D] nos liberi ab actibus saeculi esse debemus, ut Christo placeamus: nam et qui mundo militant, a reliquis saeculi negotiis vacant, ut expediti suo principi placeant. Non est praesumendum sine conscientia abbatis egenis vel quibuslibet conferre de eo quod regulari dispensatione noscitur monachus possidere; nec cum alio fratre quidpiam commutare, nisi abbas vel praepositus illi jusserit, nulli licebit, nec habebit quidquam praeter illa quae communi monasterii lege concessa sunt.



CAPUT VI. De opere monachorum.

Monachus semper operetur manibus suis, ita ut quibuslibet variis opificum artibus laborisque studium [Col. 0561A] suum impendat, sequens Apostolum, qui dicit: Neque panem gratis manducavimus, sed in labore et fatigatione nocte et die operantes (II Thes. III). Et iterum: Qui non vult operari, non manducet (Ibid.). Per otium enim libidinis et noxiarum cogitationum nutrimenta concrescunt; per laboris vero exercitium vitia nihilominus elabuntur. Nequaquam debet monachus dedignari versari in opere aliquo monasterii usibus necessario. Nam et patriarchae greges paverunt; et gentiles philosophi sutores et sartores fuerunt: et Joseph justus, cui virgo Maria desponsata exstitit, faber ferrarius fuit. Siquidem et Petrus princeps apostolorum piscatoris officium gessit, et omnes apostoli corporale opus faciebant, unde vitam corporis sustentabant. Si igitur tantae [Col. 0561B] auctoritatis homines laboribus et operibus etiam rusticanis inservierunt, quanto magis monachi, quos oportet non solum vitae suae necessaria propriis manibus exhibere, sed etiam indigentiam aliorum laboribus suis reficere? Qui viribus corporis et integritate salutis consistunt, si in opere otiosi sunt, dupliciter peccare noscuntur: quia non solum non laborant, sed etiam alios vitiant, et ad imitationem suam invitant. Propterea enim quisque ad Deum convertitur ut ei serviens laboris habeat curam, non ut otio deditus inertia pigritiaque pascatur. Qui sic volunt lectioni vacare ut non operentur, ipsi lectioni contumaces existunt, quia non faciunt quod ibi legunt. Ibi enim scriptum est: Operantes suum panem manducent (II Thes. III). Et [Col. 0561C] iterum: Ipsi enim scitis quomodo oportet imitari nos, quia non inquieti fuimus inter vos; neque panem gratis ab aliquo manducavimus, sed in labore et fatigatione die ac nocte operantes, ne quem vestrum gravaremus (Ibid.). Qui per infirmitatem corporis operari non possunt humanius clementiusque tractandi sunt; nec contra eos murmurandum est ab eis qui vires laborandi habent, sed magis consulendum est eis quos sciunt corpore infirmos. Ipsi autem qui non possunt, eos qui laborant et possunt, meliores sibi felicioresque fateantur. Qui vero languidus est et laborem operum corporalium sustinere non potest, consulendum est illi, et ejus infirmitas temperanda est. Qui vero sani sunt et fallunt, procul dubio dolendi atque lugendi sunt, quia [Col. 0561D] non corpore, sed (quod pejus est) mente aegroti sunt; quique etsi humanis oculis convinci non possunt, Deum tamen latere non possunt. Tales igitur aut ferendi sunt, si aegritudo latet; aut distringendi, si sanitas pateat. Monachi operantes meditari aut psallere debent, ut carminis verbique Dei delectatione consolentur ipsum laborem. Si enim saeculares opifices, inter ipsos labores suorum operum, amatoria turpiaque cantare non desinunt, atque ita horam suam in cantibus et fabulis implicant, ut ab opere manus non subtrahant: quanto magis servus Christi, qui sic manibus operari debet, ut semper laudem Dei in ore habeat, et lingua ejus psalmis et hymnis inserviat? Laborandum est [Col. 0562A] ergo corpore, animi fixa in Deum intentione; sicque manus in opere implicanda est, ut mens non avertatur a Deo. Propriis autem temporibus oportet operari monachum, et propriis orationi lectionique incumbere. Horas enim debet habere monachus congruas ad singula officia deputatas. Patres autem temporum suis quibusque operibus taliter deputantur. Aestate enim a mane usque ad horam tertiam laborare oportet; a tertia autem usque ad sextam lectioni vacare; dehinc usque ad nonam requiescere; post nonam autemus que ad tempus vespertinum iterum operari. Alio autem tempore, id est, autumno, hieme, sive vere, a mane usque ad tertiam legendum. Post celebrationem tertiae usque ad nonam laborandum est; post refectionem autem [Col. 0562B] Nonae, aut operari oportet, aut legere, aut sono vocis aliquid meditari. Quaecunque autem operantur monachi manibus suis, praeposito deferant, praepositus autem principi monachorum: nihilque operis apud fratres remaneat, ne sollicitudinis ejus cura mentem ab intentione contemplationis avertat. Hortos olerum vel apparatus ciborum propriis sibi manibus fratres exerceant; aedificiorum autem constructio, vel cultus agrorum, ad opus servorum pertinebunt. Nullus monachus amore privati operis illigetur, sed omnes in commune laborantes Patri sine obmurmuratione obtemperabunt. Monachi praepositis suis sine ulla murmuratione obtemperare debent, ne forte murmurando pereant, sicuti perierunt qui in deserto murmuraverunt. Si enim [Col. 0562C] parvulis adhuc in lege et rudibus nequaquam indultum est, quanto magis iis qui perfectionis legem perceperunt, non parcet, si talia gesserint?



CAPUT VII. De psallendi officio.

In psallendi autem officio ista erit discretio: dato enim legitimis temporibus signo ad horas canonicas festinabunt fratres cum properatione, omnes ad chorum occurrant: nullique ante expletum officium licebit egredi, praeter eum quem necessitas naturae compulerit. Recitantibus autem monachis, post consummationem singulorum psalmorum prostrati omnes humi, pariter adorabunt, celeriterque surgentes psalmos sequentes incipient, eodemque modo per singula officia facient. Quando celebrantur [Col. 0562D] psalmorum spiritalia sacramenta, refugiat monachus risus, vel fabulas; sed hoc meditetur corde quod psallitur ore. In tertia, sexta et nona tres psalmi dicendi sunt, responsorium unum, lectiones ex Veteri Novoque Testamento duae: deinde laudes, hymnus atque oratio. In vespertinis autem officiis, primo lucernarium, deinde psalmi duo, responsorium unum, et laudes, atque oratio dicenda est. Post vespertinum autem congregatis fratribus, oportet vel aliquid meditari, vel de quibusdam divinae lectionis quaestionibus disputare, conferendo pie atque salubriter, tantumque meditando disputandoque immorari, quoadusque completorii tempus possit occurrere. Ante somnum autem, sicut mos [Col. 0563A] est, peracto completorio, valedictis invicem fratribus, cum omni cautela et silentio quiescendum est, usquequo ad vigilias consurgatur. In quotidianis vero officiis vigiliarum, primum tres psalmi canonici recitandi sunt, deinde tres missae psalmorum, quarta canticorum, quinta matutinorum officiorum. In Dominicis vero diebus, vel festivitatibus martyrum, solemnitatis causa singulae superaddantur missae. Verum in vigiliis recitandi aderit usus; in matutinis psallendi canendique consuetudo: ut utroque modo servorum Dei mentes diversitatis oblectamento exerceantur, et ad laudem Dei sine fastidio ardentius excitentur. Post vigilias autem usque ad matutinum reficiendum est, post matutinum autem aut operandum aliquid, aut legendum. Lectiones [Col. 0563B] autem ex Veteri et Novo Testamento tempore officii quotidianis diebus recitentur: sabbati autem die atque Dominico, ex novo tantum pronuntientur. Monachus autem corporis sanitate consistens, si vigiliis vel quotidianis officiis defuerit, perdat communionem.



CAPUT VIII. De collatione.

Ad audiendum in collatione Patrem tribus in hebdomada vicibus fratres post celebratam tertiam, dato signo, ad collectam conveniant. Audiant seniorem docentem, instruentem cunctos salutaribus praeceptis. Audiant Patrem studio summo et silentio intentionem animorum suorum suspiriis et gemitibus demonstrantes. Ipsa quoque collatio erit vel pro corrigendis [Col. 0563C] vitiis instruendisque moribus, vel pro reliquis causis ad utilitatem coenobii pertinentibus. Quod si talia desunt, pro consuetudine tamen disciplinae nequaquam erit omittenda collatio; sed in praefinitis diebus, cunctis pariter congregatis, praecepta Patrum regularia recensenda sunt: ut qui necdum didicerunt percipiant quod sequantur; qui vero didicerunt, frequenti memoria admoniti sollicite custodiant quod noverunt. Sedentes autem omnes in collatione tacebunt, nisi forte quem auctoritas Patris praeceperit ut loquatur.



CAPUT IX. De codicibus.

Omnes codices custos sacrarii habeat deputatos, [Col. 0563D] a quo singulos singuli fratres accipient, quos prudenter lectos, vel habitos, semper post vesperum reddent. Prima autem hora codices singulis diebus petantur: qui vero ante vel tardius petierit, non est dandum illi. De his autem quaestionibus quae leguntur, nec forte intelliguntur, unusquisque fratrum aut in collatione, aut post vesperum abbatem interroget; et recitata ad locum lectione, ab eo expositionem accipiat, ita ut, dum uni exponitur, caeteri audiant. Gentilium autem libros, vel haereticorum volumina monachus legere caveat: melius est enim eorum perniciosa dogmata ignorare, quam per experientiam in aliquem laqueum erroris incurrere.
[Col. 0564A]


CAPUT X. De mensis.

Tempore quo refectionis debitum solvitur, claustra monasterii obserentur, nec ullus extraneus interesse praesumat, ne quietem fraternam praesentia sua impediat. Refectionis tempore dato signo pariter omnes concurrant. Qui autem ad mensam tardius venerit, aut poenitentiam agat, aut jejunus ad suum opus vel cubile recurrat. Nemo autem ad vescendum ibit, antequam ad vocandum omnes vox signi solita insonuerit. Refectorium pariter cunctis fratribus unum erit, ad singulas mensas deni convescentes resideant, reliqua turba parvulorum astent. Tempore convescentium fratrum omnes disciplinae gerant silentium, Apostolo obtemperantes, qui dicit: [Col. 0564B] Cum silentio operantes suum panem manducent (II Thess. III). Unus tamen in medio residens, benedictione accepta de Scripturis aliquid legat, caeteri vescentes tacebunt, lectionem attentissime audientes: ut sicut illis corporalis cibus refectionem carnis praestat, ita mentem eorum spiritalis sermo reficiat. Nullus ad mensas clamor excitetur; soli tantum praeposito sollicitudo maneat in his quae sunt vescentibus necessaria. Abbas, citra languoris necessitatem, cibos in conspectu pariter cum fratribus sumat: nec aliud quam caeteri, nec cultius quam quae in commune consistunt, praeparari sibi quidpiam expetat; sicque fiat ut dum praesens est, omnia diligentius administrentur, et dum communia sunt, salubriter et cum charitate sumantur. Aequalia [Col. 0564C] quippe erunt mensarum omnium fercula, similibusque alimentis cuncti reficiendi sunt fratres. Quidquid praesens refectio dederit, omnes sine murmuratione percipiant: nec id desiderent quod edendi voluptas appetit, sed quod naturae necessitas quaerit; scriptum est enim: Carnis curam ne feceritis in desideriis (II Cor. VII). Per omnem autem hebdomadam fratres viles olerum cibos ac pallentia utantur legumina, diebus vero sanctis interdum cum oleribus levissimarum carnium alimenta. Non erit usque ad satietatem reficiendum corpus, ne forte intereat animus; nam ex plenitudine ventris cito excitatur luxuria carnis. Qui autem appetitum edacitatis reprimit, sine dubio lasciviae motus restringit. [Col. 0564D] Tanta cum discretione reficiendum est corpus, ut nec nimia abstinentia debilitetur, nec superflua edacitate ad lasciviam moveatur. In utroque ergo temperantia adhibenda est: scilicet, ut et vitia carnis non praevaleant, et virtus ad ministerium bonae operationis sufficiat. Quicunque ad mensam residens a carnibus vel vino se abstinere voluerit, non est prohibendus: abstinentia enim non prohibetur, sed potius collaudatur; tantum ne ex contemptu creatura Dei humanis concessa usibus exsecretur. Nullum esus furtiva contaminatio polluat, aut impudens vel privatus extra communem mensam appetitus: excommunicationis enim sententiae subjacebit, qui vel occulte vel extra ordinariam mensam aliquid degustaverit. Ante refectionis [Col. 0565A] tempus nullus vesci audeat, praeter eum qui aegrotat: qui enim tempus edendi antecesserit, subsequentibus poenis abstinentiae subjacebit. Sitienti cuipiam aut defectum patienti ante edendi tempus consulendum est, abbate vel praeposito ordinante, non tamen palam, ne forte sitire, vel esurire alios cogat. Hebdomadarius solus cibos degustet, nec quis id alius audeat: ne sub occasione degustandi, gulae vel gutturi satisfaciat. Laici ministri mensis monachorum nullatenus intererunt: nec enim poterit illis mensae communis esse locus, quibus diversis est praepositus. Monachi cum a mensis surrexerint, ad orationem omnes concurrant: quod mensae redundaverit, omni cura servatum egentibus dispensabitur. In refectione monachorum a diebus [Col. 0565B] Pentecostes usque ad autumni principium tota aestas interdiana prandia, coena tantum apponatur. In utrisque temporibus refectio mensae tribus erit pulmentis, olerum scilicet et leguminum, et si quid tertium fuerit, pomorum. Ternis quoque poculis fraterna reficienda est sitis. In observatione autem Quadragesimae, sicut fieri solet, post expletum jejunium, pane solo et aqua contenti omnes erunt, vino autem et oleo abstinebunt.



CAPUT XI. De feriis.

Hae sunt feriae monachorum, in quibus jejunia conquiescunt. In primis venerabilis dies Dominicus nomini Christi dicatus; qui sicut propter mysterium resurrectionis ejus solemnis est, et ita apud omnes [Col. 0565C] servos ejus celebritatem convivii votivo gaudio retinebit. Item a primo die Paschae usque ad Pentecosten, quinquaginta scilicet continuis diebus, jejunium a sanctis Patribus dissolutum est; propter resurrectionem videlicet Christi, et adventum Spiritus sancti: ut hi dies non in figura laboris, quod Quadragesimae tempus significat, sed in quiete laetitiae laxatis jejuniis celebrentur. Placuit etiam Patribus a die natalis Domini usque ad diem Circumcisionis solemne tempus efficere licentiamque vescendi habere. Non aliter et dies Epiphaniae ex veteri regula reficiendi indulgentiam consecuta est: siquidem et dum quisque fratrum convertitur, alii ex aliis monasteriis fratres gratia visitandi concurrunt, pro charitate adimplenda interrumpuntur jejunia, si [Col. 0565D] tamen non fuerint generalia. Praeter haec alia tempora libere licenterque jejuniorum inserviunt. Si qui autem monachorum praedictis temporibus jejunare disponunt, nequaquam prohibendi sunt: nam multi antiquorum Patrum his diebus in eremo abstinuisse, nec aliquantum jejunia solvisse leguntur nisi tantum diebus Dominicis, propter resurrectionis Christi laetitiam.



CAPUT XII De jejuniis.

Jejuniorum autem hos dies potissimum veteres elegerunt. Primum jejunium Quadragesimae quotidianum, in qua major abstinentiae observantia in monachis, quoniam non solum a prandiis, sed etiam [Col. 0566A] a vino et ab oleo abstinetur. Secundum jejunium interdianum post Pentecosten alia die inchoatum, usque ad aequinoctium autumnale protenditur ternis scilicet diebus per singulas hebdomadas, propter aestivum solis ardorem. Tertium sequitur quotidianum jejunium, ab octavo decimo Kalendas Octobris, usque ad Natale Dominicum, in quo quotidiana jejunia nequaquam solvuntur. Quartum item quotidianum jejunium post diem Circumcisionis exoritur, peragiturque usque ad solemnia Paschae. Hi autem qui vetustate corporis consumpti, aut tenerae aetatis fragilitate detenti sunt, non sunt quotidianis exercendi jejuniis: ne aut senescens aetas, antequam moriatur, deficiat; aut crescens priusquam proficiat, cadat, et ante intereat quam bonum [Col. 0566B] facere discat.



CAPUT XIII. De habitu monachorum.

Cultus vestium vel indumentorum insignia monacho deponenda. Munitus debet esse monachus, non delicatus. Sicut autem non oportet in monacho esse notabilis habitus, ita nec satis abjectus. Nam pretiosa vestis animam ad lasciviam pertrahit; nimis vilis aut dolorem cordis parit, aut morbum vanae gloriae contrahit. Vestimenta non erunt aequaliter distribuenda omnibus, sed cum discretione, prout cujusque aetas vel gradus expostulat. Ita enim et apostolos fecisse legimus, sicut scriptum est: Erant illis omnia communia; et distribuebatur unicuique prout opus erat (Act. IV). Uniuscujusque [Col. 0566C] autem fratris supplementum vel indigentia inspiciatur: ut qui habent, contenti sint; et qui non habent, accipiant. Nam habenti non dabitur, ut sit unde egentibus tribuatur. Porro linteo non oportet monachum indui: orarium, birros, planetas non est fas uti, neque illa indumenta vel calceamenta, quae generaliter caetera monasteria abutuntur. Ternis autem tunicis, et bonis palliis, singulisque cucullis contenti erunt servi Christi, quibus supra adjicietur melotes pellicea, mappula, manicae quoque pedules, et caligae. His tantum contenti erunt, nihil praeterea in habitu aliud praesumentes. Pedules autem utentur in monasterio, quandiu hiemis coegerit violentia; sive dum fratres gradiuntur in itinere, vel proficiscuntur ad urbem. Monachi autem [Col. 0566D] in monasterio palliis semper operiantur, ut pro honestate tecti incedant, et in ministerio operis expediti discurrant. Sane si forte quis pallium non habeat, humeris mappulam superponat. Nullus monachorum vultus curam gerat, per quod lasciviae et petulantiae crimen incurrat: non est enim mente castus, cujus aut corporis cultus, aut impudicus exstat incessus. Nullus monachorum comam nutrire debet: nam qui hoc imitantur, etsi ipsi hoc ad decipiendos homines per speciem simulationis non faciant, alios tamen scandalizant; ponentes offendiculum infirmis, et sanctum propositum usque ad blasphemiam perducentes. Tondere ergo debent isti, quando et omnes, imo simul ac pariter omnes. [Col. 0567A] Nam reprehensibile est, diversum habere cultum, ubi non est diversum propositum.



CAPUT XIV. De strato, sive de illusionibus nocturnis.

Abbatem cum fratribus pariter in congregatione commorari oportet; ut communis conversatio, et testimonium bonae vitae, et reverentiam praebeat disciplinae. Fratres quoque omnes, si possibile est, in uno conclavi commorari decet. Quod si difficile fuerit, certe vel decem, quibus unus est praeponendus decanus, quasi rector et custos. Speciosam vel variam supellectilem monachum habere non licet, cujus stratus erit storea, et stragulum, pellesque lanatae duae, galnabis quoque et faecistergium, geminusque ad caput pulvillus. Per singulas hebdomadas [Col. 0567B] abbas sive praepositus lectulos cunctorum perspiciat, ne quid indigeat frater, seu superfluum habeat. Nocte dum ad dormiendum itur, seu postquam quiescitur, alteri nemo loquatur. In nocturnis tenebris nemo loquatur fratri cui obviat. Duobus in lecto uno jacere non liceat. Lux autem nocte dormientium locum illustret, ut depulsis tenebris testimonium pateat singularis quietis. Monachi stratus in nulla turpi cogitatione versetur, sed in sola contemplatione Dei accubans, et requiem corporis et quietem habeat cordis, cogitationesque pravas a se repellat; bonis objectis, turpes a se removeat: nam animi motus imaginibus suis agitur, et qualis vigilanti cogitatio fuerit, talis et imago per soporem occurrit. Qui nocturna illusione polluitur, publicare hoc [Col. 0567C] Patri monasterii non moretur, culpaeque meritis hoc tribuat et occulte poenitentiam agat: sciens quia nisi praecessisset in eo fluxus animi turpia cogitantis, non sequeretur in eo fluxus sordidae atque immundae pollutionis. Quem enim praevenerit cogitatio illicita, tentatio illum foedat immunda. Qui nocturno delusus phantasmate fuerit, tempore officii in sacrario stabit; nec audebit eadem die ecclesiam introire, antequam sit lotus et aquis et lacrymis. In lege quippe (Deut. XXXII) qui somnio nocturno polluebatur, egredi jubebatur e castris, nec regredi priusquam ad vesperam lavaretur. Et si illi in carnali populo ita, quid spiritalis servus Christi facere debeat? qui magis contaminationem suam debet respicere, et longe ab altero positus mente et corpore pertremiscere, [Col. 0567D] atque in figura aquae poenitentiae lacrymas adhibere: ut non solum aquis, sed etiam fletibus studeat ablui, quidquid forte per occultam culpam immunda contaminatio polluit. Qui fornicationis tentamentis exaestuat, oret indesinenter atque abstineat, nec erubescat confiteri libidinis aestum quo uritur; quia vitium detectum cito curatur, latens vero, quanto amplius occultatum fuerit, tanto magis profunde serpit: quod revera qui publicare negligit, curari minime cupit.



CAPUT XV. De delinquentibus.

Si quis in aliquo levi delicto titubans oberraverit, semel atque iterum admonendus est: qui si post [Col. 0568A] secundam admonitionem a vitio nequaquam fuerit emendatus, congrua facti sui animadversione coerceatur. Peccantem nullus occultet: criminis enim est consensio post secundam admonitionem celare quempiam peccatorem. Si quis saepius peccantem viderit, prius hoc uni vel duobus demonstret fratribus, quorum testimonio possit convinci, si negaverit qui deliquit. Peccatum palam commissum palam est arguendum: ut dum peccans manifeste emendatur, hi qui eum in malo imitati sunt, corrigantur. Sicut autem unius delicto saepe multi pereunt; ita unius emendatione plerumque multi salvantur. Qui vero in fratrem peccaverit, si statim reminiscens ad veniam poscendam fuerit inclinatus, percipiat ab eo indulgentiam cui cognoscitur intulisse injuriam. Qui autem [Col. 0568B] non petit, aut non ex animo postulat, in collationem deductus juxta excessum injuriae congruae subjaceat disciplinae. Qui sibi invicem convicia objiciunt, si iterum invicem sibi celeriter laxando ignoscunt, hi jam ab alio judicandi non sunt, quia pariter sibi veniam dare festinaverunt: si tamen excedere in semetipsos frequentius non praesumant. Qui sponte culpam confitetur quam gessit, veniam promereri debet quam expetit. Oretur igitur pro eo, eique confestim, si levis culpa est, postulata indulgentia praebeatur. Qui pro gravi vitio saepe excommunicatus emendare neglexerit, tandiu damnationi subjaceat, quousque vitia inolita deponat: ut quem semel illata animadversio non coercuit, frequens severitas censeat emendandum. Quamvis frequentium gravissimorumque [Col. 0568C] vitiorum voragine sit quisquam immersus, non tamen a monasterio projiciendus, sed juxta qualitatem delicti coercendus est: ne forte qui poterat per diuturnam poenitudinem emendari, dum projicitur, ore diaboli devoretur.



CAPUT XVI. De delictis.

Delicta autem aut levia sunt aut gravia. Levioris culpae reus est: qui otiosus esse dilexerit, qui ad officium, vel ad collationem, vel ad mensam tardius venerit; qui in choro horis riserit fabulisve vacaverit; qui relicto officio vel opere, extra necessitatis causam foras discesserit; qui torporem aut somnum amaverit; qui saepius juraverit; qui multiloquus fuerit; qui ministerium cujuslibet operis injunctum sibi [Col. 0568D] sine benedictione susceperit, ac peracto opere benedictionem minime postulaverit, qui injunctum opus negligenter vel tardius expleverit; qui casu vas aliquod fregerit; qui damnum rei parvae intulerit; qui codice negligenter usus fuerit; qui alicubi ad momentum secesserit; qui occulte litteras ab aliquo vel quodlibet munus acceperit; vel epistolam suscipiens occultaverit, aut sine abbatis consensu rescripserit, vel quemlibet parentum, vel saecularium, sine jussu senioris aut viderit, aut cum eo locutus sit; qui seniori inobediens fuerit; qui contumaciter seniori responderit; qui erga seniorem linguam non represserit; qui lascivus in lingua fuerit; qui inhoneste incesserit; qui jocaverit; qui satis riserit; qui cum [Col. 0569A] excommunicato locutus fuerit, oraverit, aut comederit; qui illusionem nocturnam Patri non patefecerit. Haec igitur et his similia triduana excommunicatione emendanda sunt. Graviori autem culpae obnoxius est, si temulentus quisque sit, si discors, si turpiloquus, si feminarum familiaris, si seminans discordias, si iracundus, si altae et erectae cervicis, si mente tumidus vel jactanti incessu immoderatus; si detractor, susurro, vel invidus; si praesumptor rei peculiaris, si pecuniae contagio implicatur, si aliquid praeter regularem dispensationem superfluum possideat, si fraudator rei acceptae, vel commissae sibi, aut minus commissae. Inter haec si se de rebus secum allatis extulerit, vel de iis per inobedientiam murmuraverit; si rei majoris damnum intulerit, si furatus fuerit, [Col. 0569B] si perjuraverit; si falsum dixerit; si contentiones et rixas amaverit; si manifestum convicium fratri intulerit; si personam innocentis falso crimine maculaverit; si contumaci animo seniorem despexerit; si rancorem adversus fratrem tenuerit; si peccanti in se et postea supplicanti veniam non concesserit; si cum parvulis jocaverit; si cum altero in uno lecto jacuerit, si extra communem mensam privatim vel furtim quippiam sumpserit; si alicubi extra consultum praepositi vel abbatis discedens medio die vel amplius commoratus fuerit: si, ut otiosus sit, falsam infirmitatem praetenderit. Haec et similia juxta arbitrium Patris diuturna excommunicatione purganda sunt; ut qui graviter peccare noscuntur, acriori severitate coerceantur.
[Col. 0569C]


CAPUT XVII. De excommunicatis.

Satisfactio delinquentium haec est: fratribus in ecclesia constitutis, peracto poenitentiae tempore, excommunicatus vocatus solvet statim cingulum extra chorum humo prostratus, quousque celebritas expleatur; cumque jussum fuerit ab abbate de terra consurget, ingrediensque chorum oret. Post haec data oratione pro eo ab abbate, et respondentibus cunctis, Amen, surget, atque ab omnibus pro negligentia veniam poscat, adepturus indulgentiam post hujus emendatoriae satisfactionis censuram. In minori aetate constituti non sunt coercendi sententia excommunicationis, sed pro qualitate negligentiae congruis emendandi sunt plagis; ut quos aetatis infirmitas [Col. 0569D] a culpa non revocat, flagelli disciplina compescat. Excommunicatis autem, ab his locis quibus fuerint constituti, ante poenitentiae tempus expletum progredi prohibeatur. Ad excommunicatum nulli liceat ingredi citra imperium senioris. Cum excommunicato neque orare, neque loqui cuique licebit; cum excommunicato nulli penitus vesci licet, nec ipsi quidem qui alimentum victui praebet. Cujus biduana vel triduana fuerit illata excommunicationis suspensio, sola panis et aquae in vespertinum erit adhibenda refectio. Excommunicatis, praeter hiemis violentiam, cubile humus erit tantum, sive storea; amictus autem tegmen rasum aut forte cilicium: calceamentum vero spartea, aut quodlibet genus solearum. [Col. 0570A] Excommunicandi potestatem habebit Pater monasterii, sive praepositus; reliqui autem excessus monachorum in collecta abbati vel praeposito deferentur; ut is qui deliquisse cognoscitur, competenti severitate coerceatur



CAPUT XVIII. De rebus Monasterii.

Abbati vel monacho monasterii servum non licebit facere liberum. Qui enim nihil proprium habet, libertatem rei alienae dare non debet. Nam, sicut et saeculi leges sanxerunt, non potest alienari possessio nisi a proprio domino. Omne quod in monasterium in nummo ingreditur, sub testimonio seniorum accipiendum. Eadem pecunia in tribus partibus dividenda est: quarum una erit pro infirmis et senibus, [Col. 0570B] et pro aliquo coemendo in diebus sanctis cultius ad victum fraternum; alia pro egenis; tertia pro vestimentis fratrum et puerorum, vel quibusve ad necessitatem monasterii coemendis. Quas tres partes custos sacrarii suscipiat, ac praecipiente abbate sub testimonio praepositi vel seniorum de singulis partibus pro suis necessariis causis expendat



CAPUT XIX. Quid ad quem pertineat.

Ad praepositum pertinet sollicitudo monachorum, actio causarum, cura possessionum, satio agrorum, plantatio culturaque vinearum, diligentia gregum, constructio aedificiorum, opus carpentariorum, sive fabrorum. Ad custodem sacrarii pertinet cura vel custodia templi, signum quoque dandi in vespertinis [Col. 0570C] nocturnisque officiis; vela vestesque sacrae, ac vasa sacrorum, codices quoque, instrumentaque cuncta, oleum in usus sanctuarii, cera et luminaria. Iste vestiaria monasterii suscipiat, quique etiam fila diversa pro consuendis vestibus fratrum habebit, et quibuscunque ut necessum est ministrabit. Ad hunc quoque pertinebit aurum et argentum, caeteraque facta infectaque aeris ferrique metalla: ordinatio quoque linteariorum, fullonum, cerariorum atque sartorum. Ad janitorem pertinebit cura hospitum, denuntiatio advenientium, custodia exteriorum claustrorum. Ad eum qui cellario praeponitur, pertinebit sollicitudo eorum quae in promptuario sunt. Iste praebebit hebdomadariis quidquid necessarium est victui monachorum, hospitum et infirmorum. Isto praesente dispensantur [Col. 0570D] ea quae mensis deferenda sunt. Is etiam quidquid residuum sumptui fuerit pro pauperum usibus reservabit. Huic quoque hebdomadarius expleta hebdomada vasa sibi tradita exhibebit, ad perspiciendum utique si negligenter habita non sunt: ac denuo succedenti hebdomadario coram isto tradentur. Ad hunc quoque pertinent horrea, greges ovium et pecorum, lana et linum, aviaria, sollicitudo cibaria ad ministrandum pistoribus, jumentis, bobus et avibus; industria quoque calceamentorum, cura pastorum seu piscatorum. Ad hebdomadarium pertinet cura ferculorum, administratio mensarum, signum dandi in diurnis officiis, sive in collatione, vel in collecta post solis occubitum. Ad hortulanum [Col. 0571A] pertinebit munitio custodiaque hortorum, alvearia apum, cura seminum diversorum, ac denuntiatio quid quando oporteat in hortis seri aut plantari. Ars autem pistoria ad laicos pertinebit: ipsi enim triticum purgent; ipsi ex more molant. Massam tantumdem monachi conficiant, et panem sibi propriis manibus ipsi faciant. Porro pro hospitibus vel infirmis laici faciant panes. Strumentorum custodia et ferramentorum ad unum, quem Pater monachorum elegerit, pertinebit, qui ea operantibus distribuat, receptaque custodiat. Et licet haec cuncta specialiter singulis maneant distributa, omnia tamen a Patre monasterii ordinata ad curam praepositi pertinebunt. Ad custodiendam in urbe cellam unus senior et gravissimus monachorum cum duobus parvulis monachis [Col. 0571B] constituendus est ibi, qui si culpa caret, convenit eum perpetim perdurare. Porro cura nutriendorum parvulorum pertinebit ad virum, quem elegerit Pater, sanctum sapientemque, atque aetate gravem, informantem parvulos non solum studiis litterarum, sed etiam documentis magisterioque virtutum. Cura peregrinorum vel pauperum eleemosyna pertinebit ad eum cui dispensationis potestas commissa est. Iste quod habet distribuat, communicet quod potest, non ex tristitia aut necessitate: Hilarem enim datorem diligit Deus (II Cor. IX).



CAPUT XX. De infirmis fratribus.

Cura infirmorum sano sanctaeque conversationis viro committenda est, qui pro eis sollicitudinem [Col. 0571C] ferre possit, magnaque cum industria praestare faciat quidquid imbecillitas eorum expostulat. Ipse autem sic aegrotis deserviat, ut de sumptibus eorum vesci non praesumat. Aegrotis delicatiora praebenda sunt alimenta, quousque ad incolumitatem perveniant; postquam autem salutem receperint, ad usum pristinum revertantur. Infirmi pro quo delicatius aluntur, fortiores inde nequaquam scandalizentur: qui enim sani sunt infirmos tolerare debent; qui autem infirmi sunt, sanos et laborantes anteponendos sibi non dubitent. Nullam oportet vel veram cordis et corporis infirmitatem tacere, vel falsam praetendere; sed qui possunt, gratias Deo agant et operentur; qui vero non possunt, manifestent suos languores, [Col. 0571D] et levius humaniusque tractentur. Sub praetextu infirmitatis nihil peculiare habendum, ne lateat libido cupiditatis sub languoris specie. Lavacra nulli monacho adeunda studio lavandi corporis, nisi tantummodo pro necessitate languoris. Nec differendum est propter medelam, si expedit; nec murmurandum est; quia non fit pro appetitu voluptatis, sed pro remedio tantum salutis.



CAPUT XXI. De hospitibus.

Advenientibus hospitibus prompta atque alacris susceptio adhibenda est; scientes ob hoc novissimam consequi retributionem, sicut et Dominus dicit: Qui vos recipit, me recipit: qui me recipit, recipit eum qui me misit. Qui recipit prophetam in nomine prophetae, [Col. 0572A] mercedem prophetae accipiet: et qui recipit justum in nomine justi, mercedem justi accipiet: et qui potum dederit uni ex minimis istis calicem aquae frigidae tantum in nomine discipuli, Amen dico vobis non perdet mercedem suam (Matth. X). Et licet omnibus hospitalitatis bonum cum gratia oporteat referri, uberior tamen clericis et monachis deferenda est honorificentia hospitalitatis. Praebeantur eis habitacula, laventur eorum pedes, ut praeceptum Dominicum impleatur. Congruis etiam sumptibus eisdem humanitatis gratia praebeatur.



CAPUT XXI De profectione.

Nullus monachorum inconsulto abbate audeat uspiam progredi, nec aliquid praesumere sine imperio [Col. 0572B] ejus seu praepositi. Si quando abbas vel praepositus alicubi proficiscuntur, ille ferat fratrum sollicitudinem, qui est post praepositum secundus in ordine. Nullus propinquum vel extraneum hospitem vel monachum familiarem seu parentem videre absque imperio audeat senioris: neque sine abbatis jussu quisque accipere epistolam, vel dare cuiquam praesumat. Quando fratres foris proficiscuntur, vel redeunt, congregatis omnibus in unum in ecclesia benedictionem accipiant; eodemque modo hebdomadarii vel quarumlibet rerum dispensatores, sive dum promoventur, sive dum recedunt. Propter necessitatem aliquam monasterii duo fratres spirituales ac probatissimi eligantur, qui ad urbem vel ad possessionem mittantur. Adolescentuli autem vel nuper [Col. 0572C] conversi a tali ministerio removendi: ne aut infirma aetas carnis desiderio polluatur, aut rudis conversio ad saeculi desideria revertatur. Monachus dum ad aliud monasterium mittitur visitandum, quandiu cum eis fuerit ad quos destinatus est, ita eum oportet ibi vivere sicut reliquum coetum sanctorum videt, propter scandalum scilicet et perturbationem infirmorum.



CAPUT XXIII. De defunctis.

Transeuntibus de hac luce fratribus, antequam sepeliantur, pro dimittendis eorum peccatis sacrificium offeratur. Corpora fratrum uno sepelienda sunt loco: ut quos viventes charitas retinuit unitos, morientes [Col. 0572D] locus unus amplectatur. Pro spiritibus defunctorum altera die post Pentecosten sacrificium Deo offeratur, ut beatae vitae participes facti purgatiores corpora sua in die resurrectionis recipiant. Haec igitur, o servi Dei, milites Christi, contemptores mundi, ita vobis custodienda volumus, ut majorum praecepta Patrum per omnia conservetis. Suscipite igitur inter illa et hanc admonitionem nostram, humili corde custodientes quae dicimus, libenter sumentes quod dispensamus; quatenus vobis de effectu operis sit gloria, et nobis pro ipsa admonitione postulata proveniat venia. Deus autem omnipotens custodiat vos in omnibus bonis, et quomodo coepit, sic confirmet gratiam suam in vobis. Amen.

Explicit Regula sancti Isidori.




[Col. 0573]
REGULA SANCTI BENEDICTI ABBATIS CASSINENSIS.

(Vide tom. LXVI hujus Patrologiae, col. 215.)




[Col. 0573A]
REGULA CONSENSORIA MONACHORUM.

(Vide ibid., col. 993.)




[Col. 0573A]
REGULA INCERTI AUCTORIS.

(Vide ibid., col. 995.)




[Col. 0573B]
SANCTORUM PAULI ET STEPHANI ABBATUM REGULA AD MONACHOS.

(Vide ibid., col.949.)




[Col. 0573C]
SANCTI CAESARII ARELATENSIS EPISCOPI REGULA AD MONACHOS.

(Vide tom. LXVII Patrologiae, col. 1097.)




[Col. 0573C]
SANCTI FRUCTUOSI BRACARENSIS EPISCOPI REGULA MONACHORUM ET REGULA MONASTICA COMMUNIS.

(Vide Patrologiae tom. LXXXVII, col. 1097 et col. 1110.)




[Col. 0573D]
CUJUSDAM PATRIS REGULA AD MONACHOS.

(Vide Patrologiae tom. LXVI, col. 987.)




[Col. 0573D]
REGULA MAGISTRI AD MONACHOS.

(Vide Patrologiae tom. LXXXVIII, col. 943.)



GRIMLAICI PRESBYTERI REGULA SOLITARIORUM.




[Col. 0573D]
OBSERVATIO CRITICA IN REGULAM SEQUENTEM.

Per solitarios hic nominatos non intelligit auctor eremitas vel anachoretas, sed inclusos et sponte incarceratos monachos, qui ex diuturna monasterii probatione, ut loquitur sanctus Benedictus, ad singularem non [Col. 0575] eremi, sed angustae cellae pugnam descendunt. De quibus inclusis ita scribit Petrus Venerabilis, lib. I, epist. 20: Obserata quidem est janua, vel forte lapidibus obturata; sed per angustum fenestellae aditum recipit quidquid per ostii latitudinem admisit. Adeoque pro talibus sponte incarceratis monachis scripta est haec Regula, qui non in campestribus cellis aut in pagis, sed in subterraneis monasterii locis includebantur, perpetuos quasi carceres sponte et lubenti animo eligentes. Quod admirabile vitae genus non cuilibet amplecti permissum est; quicunque enim talem inclusionem desiderabat, non solum abbatis et conventus licentiam obtinere debuit, sed post diuturnam probationem etiam episcopi facultas et potestas requirebatur, cujus auctoritate et sigillo ostium cellulae occludebatur, ut omnis fallaciae suspiciones removerentur. Celebris erat hujus inclusionis ceremonia, prout haec Regula praescribit, atque inclusus vestibus ad finem usque vitae gestandis indutus angusta cellula ex omni parte muris septa obcludebatur, ut nec egredi, nec saeculares ingredi valerent: fenestra quoque talis intus et foris obsignabatur, ut ipse nec videre aliquem, nec ab aliis videri potuerit. De talibus sponte incarceratis monachis scripsit doctum syntagma Matthaeus Raderus S. J. sacerdos, et in sua Bavaria sancta exhibet quamdam brevem sed mancam Regulam pro illis saeculo duodecimo scriptam, quam proin huic operi inserere haud operae pretium esse duximus: nam haec praesens Regula pro omni genere reclusorum fusissima est, in 69 capitula partita, plerumque ex Regula sancti Benedicti desumpta, quae sola tempore auctoris apud coenobitas floruit, ex quibus hi inclusi desumebantur. Quod autem auctorem Regulae attinet, vix aliquid certum determinari potest; cum duo Grimlaici hic nominentur: unus qui scripsit Regulam, alter cui et haec dedicata est, et quidem uterque sacerdos. Refert quidem Mabillonius in Annalibus Benedictinis, ad annum 900, tempore Formosi papae floruisse quemdam presbyterum, nomine Grimlaicum, papae familiarem et episcopatu dignissimum, qui an hanc Regulam scripserit, an vero illa eidem nuncupata fuerit, non determinavit vir doctissimus. Utcunque sit, auctor monachum se, et vitam solitariam egisse, satis indicat; et cum Aquisgranensem Regulam aliquando adducat, sic eum longe post annum 816 floruisse certum est, et forsan in urbe Metensi vel in vicina aliqua abbatia solitariam vitam excoluit; cum sanctum Arnulphum episcopum metensem jam dudum defunctum prae reliquis piissimis praelatis summopere laudet. Nolo hic asserere quod piissimus auctor eo consilio hanc Regulam condiderit, ut aliquis monachorum ordo secundum illam viventium exoriretur; nunquam enim aliquam horum inclusorum congregationem alicubi floruisse legimus, quamvis reperimus plures sponte incarceratos, sed in diversis coenobiis viventes. Sic Marianus Scotus in suo Chronico refert duos tales inclusos, nimirum S. Annunchadum Fuldae inclusum, et admirandum illum S. Paternum, qui ob amorem talis vitae solitariae permisit se vivum comburi, dum tota civitas Paderburna igne consumpta est. Et quamvis beatus ille chronographus, tum Fuldae tum Moguntiae, hanc spontaneam incarcerationem per plures annos amplexus sit, atque in pluribus monasteriis antiquis cellae talium inclusorum adhuc supersint; tamen a pluribus saeculis nullus hoc vitae genus ambivit. Verum de reclusis feminis sanctimonialibus plura mox dicemus, cum Regulas sacris virginibus praescriptas observabimus.




[Col. 0575B]
IN NOMINE DEI SUMMI, INCIPIT PROLOGUS REGULAE SOLITARIORUM.
[Col. 0575A]

Dilectissimo Patri in Christo atque aequivoco meo Grimlaico venerabili sacerdoti perennem in Salvatore salutem.

Saepenumero dum in auribus vestris omne quod mihi de meipso displiceret, exposui, suggessistis mihi ut Regulam solitariorum, videlicet coenobitarum, describerem, mihique ipsi jugum servitutis imponerem. Ego autem hoc diu multumque renisus sum agere, ne forte vires meas excederem, imo ne jactantiae lapsum incurrerem; verens pariter ne ab aliquibus quasi nova condens praesumptuosus putarer, ac ne mihi illud antiquum objiceretur proverbium: Quid necesse est in mari mittere pisces aut in flumine aquas? Sed cum post multos dies reminisci coeperim quod nunquam moris fuerit sanctis [Col. 0575B] Patribus invicem provocare, invicem invidere, sed unumquemque in ordinanda domo Dei pro viribus suis obtulisse, malui imperio jussionis vestrae obtemperare quam voluntatem meam facere. Unde et ego mox injuncti me operis labori supposui, atque hinc inde orthodoxorum Patrum sententias exemplaque diversa decerpsi, et ex his hanc Regulam componere sategi. Eorumdem quippe nomina, quorum sententias ad hoc opus assumpsi, ob prolixitatem capitulorum vitandam, partim intus in serie, partim deforis in ipsis marginibus impressi. Et ne aliquis compilatorem vocitaret, hoc potissimum fieri curavi. Scio namque, Domino pronuntiante, quia [Col. 0576A] qui a semetipso loquitur, gloriam propriam quaerit (Joan. VII, 18). Mea quoque dicta licet sint exigua, tamen inter sanctorum flores eloquiorum solito nomine meo imprimere curavi. Qua de causa humiliter obsecro ut si cui haec scribilis videtur, praefata sanctorum vocabula, sicuti nunc sunt adnotata, adnotare non omittat. Nostracismos denique et barbarismos, necnon et ipsos praepositionum casus in hoc opusculo servare contempsi: quia indignum vehementer fore censui, ut verba Christi vel sanctorum Patrum sub regula perstringerem Donati.

Hanc nimirum regulam de sanctorum floribus, quasi de magis fluminibus pelagique gurgitibus excerptam, in modicos rivulos, hoc est, in sexaginta [Col. 0576B] novem capitula dividere curavi. Et primo omnium de abrenuntiatione saeculi, et de activa vita et contemplativa pauca collegi capitula. Deinde quomodo solitaria conversatio constare debeat, et de vita ac moribus solitariorum aliqua adnexui capitula. Inter haec quidem de praeceptis Redemptoris nostri tria tantum capitula inserui, quatenus solitarii in lege Domini die ac nocte meditantes, et ipsa Christi mandata sedulo ante oculos mentis simul et corporis revolventes, semper devotiores atque ferventiores existant. Postea quoque ad activam vitam veniens, quid vel quantum de cibis et potibus, quidve de vestimentis aut lectualibus habere vel uti debeant, [Col. 0577A] determinavi. Addidi etiam modum et tempus jejuniorum atque abstinentiae. Subjunxi quoque locis congruis pauca de virtutibus et vitiis, et ut cautos facerem solitarios, quibus modis miracula operari soleant intimare curavi. Ad ultimum autem de perseverantia boni operis unum tantum capitulum posui.

In his ergo omnibus ubicunque aliquibus clausulis enucleandis necessitas exstitit, morem fluminis imitari studui. Fluvius quippe dum per alveum defluit, si valles concavas ex latere contingit, in eas protinus sui impetus cursum divertit; cumque illas sufficienter impleverit, repente se in alveum refundit. Ita nimirum ubicunque inter sacra sanctorum eloquia aliquam obscuritatem congruae aedificationis reperi, quasi ad vicinam vallem explanationis undam retorsi; et dum ipsam obscuritatis vallem sufficienter [Col. 0577B] expositam perspexi, rursus ad sermonis propositi alveum recucurri. Sed non hoc meo sensu vel studio, sed sanctorum Patrum oraculis annuentibus peregi.

Hoc sane, Pater venerande, tam vos qui ad istud opusculum peragendum me excitastis, quam omnes qui haec forte lecturi sunt, contestor et obsecro, ut quidquid in rebus istis quae utcunque digestae sunt, reprehensionis invenerint, vitio meae rusticitatis ascribant mihique dignanter indulgeant: ea autem quae secundum fidem catholicam dicta probaverint, Deo deputent, qui dat omnibus affluenter, et non improperat. Ego quippe dum studui praeceptum jubentis implere, etiam majora viribus meis praesumpsi, suscipere; sed tamen ipsa obedientia valde [Col. 0577C] mihi erat necessaria? Hac quidem nactus occasione Regulam, quam non habebam, modo habeo. Caeterum de accuratione dictionis elucubratae non satago; quia quod a magistris negligendo non didici, id exhibere loquendo nequivi.

Id ipsum autem quod scripsi, non ingenio meo fretus, sed orationibus vestris auxiliantibus peregi. Solent namque medici ex multorum speciebus pigmentorum in salutem poscentis quoddam genus medicamenti componere, nec seipsos praesumunt fateri creatores herbarum vel aliarum specierum, sed ministros se esse in colligendo et conficiendo asserunt. Ita et ego, non auctor hujus operis, sed [Col. 0578A] minister in colligendo exstiti. Ex quarum tamen compositione specierum salus efficitur aegrotantium. Sic etiam, sic forsitan meae devotionis labor vestrae charitati, Domino opitulante, aliquid proficere valebit. Non enim, ut reor, tam sollicite mihi hanc Regulam scribere injungeretis, nisi eam diligeretis, et nisi ad propositum vitae solitariae quandoque venire voluissetis. Sicut enim me piae devotionis affectu exhortati estis ut eam scriberem, ita nunc vos humiliter deposco ut eamdem saepius diligenter legere studeatis; quatenus animus vester, quodammodo exterioribus molestiis fatigatus, ad seipsum redeat, et quo maxime festinare debeat, intelligat. Quid ergo in hac vita laboriosius quam terrenis desideriis aestuare? Aut quid securius quam de hujus saeculi vanitate nil appetere? Qui enim hunc mundum diligunt, turbulentis ejus curis et sollicitudinibus conturbantur. [Col. 0578B] Qui autem ab eo recedunt, et solitariam vitam expetunt, futurae pacis requiem, quam illic exspectant, hic jam quodammodo habere inchoant.

Quapropter quaeso tam vos quam omnes Deum diligentes, ut nemo hanc Regulam spernat, neque ab hac instructione pavore perterritus refugiat, quia via salutis non aliter nisi angusto initio est incipienda. Unde Dominus ait: Contendite intrare per angustam portam (Matth. VII, 13). Et iterum: Arcta et angusta via est, quae ducit ad vitam; lata et spatiosa, quae ducit ad mortem (Ibid.). Nihil ergo in hac constitutione asperum, vel onerosum, nihil grave spero me scripsisse; sed si quid paululum restrictius, [Col. 0578C] dictante aequitatis ratione in ea institui, hoc propter emendationem vitiorum et conservationem virtutum feci. Quisquis igitur hanc Regulam bono animo et plena devotione voluerit observare, in praesenti adhuc saeculo positus, ad virtutum culmina, Deo favente, poterit scandere; et post hujus vitae terminum, cum sanctis et electis Dei in coelesti regno gaudere, et cum ipso Domino et angelis ejus in perpetuum feliciter poterit vivere; et non solum vivere, sed etiam conregnare. Cunctipotens Deus animum vestrum ad hanc institutionis observantiam festinanter adducat, et per eamdem observantiam ad regna coelestia perducat. Amen.

Explicit prologus.




[Col. 0577D]
INCIPIT TEXTUS REGULAE.



CAPUT PRIMUM. De generibus solitariorum.

Primum igitur indagare oportet cur monachus, vel cur solitarius vocatur, et sic demum, auxiliante divina clementia, ad caetera exponenda rite transeamus. [Col. 0577D] Monachus enim Graeca etymologia vocatur, eo quod sit singularis. Monas enim Graece, Latine singularitas dicitur. Ergo solitarius interpretatur vocabulum monachi. Idcirco enim sive dicatur monachus sive solitarius, unum atque idem est. Sed jam videamus quot sunt genera solitariorum. Duo sunt namque genera solitariorum; unum anachoretarum, id est, eremitarum; alterum vero coenobitarum, hoc est, monasteriale. Haec autem amborum [Col. 0578D] genera non conversionis fervore novitio debent institui, sed diuturna monasterii exercitatione prius debent probari, quatenus probati ad perfectionis culmen, Domino miserante, conscendere valeant. Praeterea quoque saepe dubitatum est a multis, a quo potissimum monachorum eremus coepta sit habitari. [Col. 0579A] Quidam enim altius repetentes, a beato Elia et Joanne sumptum dicunt exordium; alii autem asseverant beatum Antonium hujus propositi esse caput. Macarius vero discipulus beati Antonii affirmat Paulum quemdam Thebaeum in Novo Testamento rei istius fuisse principem; quod et verum est. Sciendum vero quod a tempore beati Antonii coeperunt coenobitarum solitarii, hoc est, retrusi. Sed quis primus fuisset retrusus, difficile reperitur; non enim solummodo in coenobiis, sed etiam in ipsis eremis antea habitabant retrusi. Priscis denique temporibus hi qui prius in monasteriis erant retrusi; qui jam didicerant per multa experimenta contra diabolum pugnare, ipsi quoque bene instructi, atque sicut aurum in fornace probati, fraterna ex [Col. 0579B] acie ad singularem pugnam eremi, securi jam sine consolatione alterius, sola manu vel brachio contra vitia carnis vel cogitationum, Deo auxiliante, dimicaturi pergebant. Horum exemplum beatus Arnulphus episcopus tenuit, qui secundum Domini praeceptum omnia quae habuit vendidit pauperibusque distribuit. Et non solum temporalia reliquit omnia, sed etiam episcopatum, quem post amissionem bonorum temporalium, Domino largiente, suscepit, ipsum dimisit; et postea cellulam retrusionis expetiit; ibique multis diebus sese ad exercitandum in divinis cultibus Domino mancipavit. Deinde vero post multorum curricula annorum assumpsit alas sicut columba, hoc est, virtutes spirituales, et ad eremum convolavit; ibique Dominum nostrum Jesum [Col. 0579C] Christum exspectavit, ut illum salvum faceret a pusillanimitate spiritus et tempestate. Qui veniens non solum salvavit eum, sed ad aethera transvexit feliciter coronandum. Idcirco enim exemplum tanti viri hujus hic inserere studui, ut ab eo discant solitarii omnia caduca despicere et coelestia totis viribus appetere.



CAPUT II. De praeceptis altioribus monachorum vel solitariorum.

Altiora enim sunt praecepta quae dantur monachis vel saeculo huic renuntiantibus, quam illa quae dantur fidelibus in saeculo communem vitam agentibus. Monachis et solitariis dicitur: Si vis perfectus esse, vade et vende omnia quae habes, et da pauperibus; et veni, [Col. 0579D] sequere me (Matth. XIX, 21). Et rursum: Omnis qui reliquerit domum, aut fratres, aut patrem, aut matrem, aut uxorem, aut filios, aut agros propter nomen meum, centuplum accipiet, et vitam aeternam possidebit (Ibid., vers. 21 et 29). Haec et hujusmodi praecepta specialiter solis congruunt monachis solitariisque. Et quanto singularia, tanto potiora et eminentiora. Haec vero quae sequuntur quasi minora minoribus generaliter dicta sunt omnibus. Qui non accipit, inquit Dominus, crucem suam, et venit post me, non est me dignus (Matth. X, 38). Et iterum: Omnia quae vultis ut faciant vobis homines, eadem et vos facite illis (Matth. VII, 12). Dico autem vobis: Nolite resistere malo (Matth. V, 39). Item ipse: Diligite [Col. 0580A] inimicos vestros; benefacite his qui vos oderunt, etc. (Ibid., 44). Monachis enim sive solitariis dicitur ut sua omnia derelinquant; saecularibus vero, ut sua omnia bene gerant. Illi praecepta generalia bene vivendo transcendunt, isti praeceptis generalibus astringuntur. Ad perfectionem enim non sufficit cuiquam sua derelinquere, nisi etiam semetipsum abneget. Sed quid est semetipsum abnegare, nisi voluntatibus propriis renuntiare? ut qui superbus erat, sit humilis; qui iracundus, studeat esse mansuetus; qui luxuriosus, sit castus; qui ante ebriosus, sit sobrius; qui invidus et malevolus, sit benignus et benevolus. Nam si ita quisque renuntiat omnibus quae possidet, ut et suis non renuntiet moribus, non est pro certo Christi discipulus. Qui enim [Col. 0580B] suis rebus renuntiat, sua abnegat; qui vero pravis moribus renuntiat semetipsum abnegat. Unde et Dominus: Qui vult, inquit, post me venire, abneget semetipsum, et sequatur me (Luc. IX, 23).



CAPUT III. De quatuor ordinibus hominum qui erunt in die judicii.

Sciendum quoque est quia quatuor ordines hominum erunt in die judicii, duo bonorum, et duo malorum. Primus ordo salvabitur et non judicabitur, id est, qui sua omnia pro Christo derelinquunt, ipsi quidem cum Deo judices venturi sunt ad judicium. Unde est illud Isaiae: Dominus ad judicium veniet cum senibus populi sui (Isa. III, 14). Ipsi alios judicabunt, et non judicabuntur ab [Col. 0580C] aliis. Secundus ordo judicabitur et salvabitur, id est, boni Christiani, qui res hujus mundi possident et eas pauperibus quotidie erogant, qui nudos vestiunt, infirmos visitant, et alia his similia implent quae Christus facere docet. Hi tales judicabuntur et salvabuntur; quibus dicturus est in judicio Dominus. Esurivi, et dedistis mihi manducare: sitivi, et dedistis mihi bibere (Matth. XXV, 35). Et post pauca: Venite, benedicti Patris mei, percipite regnum, quod vobis paratum est ab origine mundi (Ibid., v. 34). Tertius ordo judicabitur simul et condemnabitur, id est, mali Christiani, qui fidem habere videntur, sed operationem non habent. Isti ad sinistram partem deputabuntur in judicio, et istis dicturus est idem ipse Dominus: Esurivi, et non dedistis mihi [Col. 0580D] manducare; sitivi, et non dedistis mihi bibere (Ibid., v. 42). Et post pauca: Ite maledicti in ignem aeternum, qui praeparatus est diabolo et Angelis ejus (Ibid. v. 41). Isti enim judicabuntur et non salvabuntur. Quartus vero ordo erit infidelium, qui non judicabuntur, sed condemnabuntur. De his ait Psalmista: Non surgent impii in judicio, neque peccatores in concilio justorum (Psal. I, 5). Resurgent enim impii, non ut judicentur, sed ut condemnentur; scilicet ut qui sine lege peccaverunt, sine lege pereant (Rom. II, 12). Primus vero ordo, qui sua dereliquerunt et Christum secuti fuerunt, judicabunt alios duos sequentes, id est, bonos Christianos, ut recipiant bona; et malos e contra, ut recipiant mala.
[Col. 0581A]

Cum summa igitur devotione rogemus Deum ut corda nostra misericorditer tangendo omnia visibilia nos despicere faciat, quatenus ad primum ordinem pertinere possimus. Vindicemus itaque in nobis bene vivendo gratiam tanti honoris, si enim vitam nostram perfecte custodierimus, judices cum Deo et apostolis ejus in die judicii erimus. Firmissime enim hoc credere debemus, quia fidelissimus est ille qui hoc nobis promittit. Veritas est ipse, fallere non potest. Solitarii, qui sua omnia pro Christi amore derelinquunt, cum Petro apostolo dicere poterunt: Domine, ecce nos reliquimus omnia, et secuti sumus te; quid ergo erit nobis (Matth. XIX, 27)? Hoc pro certo scire convenit, quod Petro tunc respondit omnibus [Col. 0581B] solitariis in Petro respondit. Forsitan est aliquis qui dicat: Imitari hujus mundi contemptores volo, sed quod relinquam non habeo. Ad hoc vero respondendum est: Multum dimittit ille qui voluntatem habendi dimittit. Attendere etiam debemus quod non dixit: Vos qui reliquistis omnia solummodo, sed addidit, et secuti estis me (Ibidem, v. 28), quia multi relinquunt sua, et Christum non sequuntur; sicut Crates philosophus et alii multi: sequitur enim Christum qui illum imitatur.

Pensemus igitur quid Petrus dimisit, qui sic confidenter loquitur. Retia tantum dimisit et navim, tamen loquitur confidenter. Reliquimus omnia. Ac sic diceret: Fecimus, Domine, quod jussisti; scire volumus quale pro hoc praemium daturus es nobis. [Col. 0581C] Jesus autem non solum illis, sed et caeteris respondit, dicens: Amen dico vobis, quod vos qui secuti estis me, in regeneratione, cum sederit filius hominis in sede majestatis suae, sedebitis et vos super sedes duodecim, judicantes duodecim tribus Israel (Ibid.). Magna laetitia et inenarrabilis gloria nobis est promissa. Haec sententia ad omnes pertinet qui sua omnia pro Dei amore derelinquunt.

Transcendamus autem visibilia omnia, despiciamus transitoria cuncta, ut mereamur perfrui cum beatis apostolis aeternae beatitudinis gloria; et ut hoc citius fiat, Domini clementiam quotidie humiliter exoremus, dicentes: Cunctipotens Deus, qui nos per sanguinem Filii tui redemisti, et ex aqua et Spiritu sancto voluntarie regenerasti, fac nos de [Col. 0581D] hac miserrima peregrinatione ad diu desideratam citius patriam transire, in qua cum beatissimis angelis et felicissimis hominibus saeculo renuntiantibus, per infinita saecula regnemus.



CAPUT IV. Quae sint verae divitiae.

Quae sint verae divitiae beatus Gregorius patenter insinuat, dicens: Solae, inquit, divitiae verae sunt, quae nos virtutibus divites faciunt. Quae vero nobis appetendae sunt divitiae, vel quae fugiendae, beatus Prosper satis evidenter ostendit, dicens: Illae nobis ambiendae sunt divitiae, quae nos ornare possint pariter et munire; quae nos etiam contra impetus hostiles armant, a mundo disterminant, Deo commendant, ditant [Col. 0582A] animos nostros atque nobilitant. Nobiscum sint, intra nos sint. Divitiae nostrae credendae sunt, pudicitia, quae nos pudicos faciat; et justitia, quae justos; pietas, quae pios; humilitas, quae humiles; mansuetudo, quae mansuetos; innocentia, quae innocentes; puritas, quae puros; prudentia, quae prudentes; temperantia, quae temperantes; et supra omnia charitas, quae nos facit Deo et hominibus charos, vitiorum impotentes, saeculi contemptores, ac bonorum omnium sectatores. Haec sunt non omnium, sed sanctorum solae virtutes; non divitum superborum, sed humilium pauperum facultates, patrimonia cordium, divitiae incorruptibiles morum, quibus non abundant, nisi qui illis carnalibus ex corde renuntiant. Quae quamvis ipsa sint bona, ut [Col. 0582B] pote a bono Deo creata; tamen quia sunt bonis malisque communia, student ea spirituales viri contemnere, quo possint ad illa incomparabiliter meliora, quae sunt bonorum omnium propria pervenire. Quoniam non est tale bonum quod habent et mali, quale illud quod non habent nisi boni. Corporale bonum, quando habent iniqui, ipsorum est praemium; quando habent justi, non est eorum praemium, sed temporale solatium. Item, boni temporalis amissio fit exercitium justi et injusti supplicium, quia et justus desiderio coelestium captus omnia temporalia sive habeat, sive amittat, omnino non sentit; et iniquus, qui cum delectatione habuit, sine dolore non perdit. Propter hoc igitur eis qui militant Deo fugiendae sunt ex toto corde divitiae, [Col. 0582C] quas qui habere volunt, sine labore non quaerunt, sine difficultate non inveniunt, sine cura non servant, sine anxia delectatione non possident, sine gravi dolore non perdunt. Apostolus autem Christi militibus dicit: Volo vos sine sollicitudine esse (I Cor. XXXII). Et idem: Radix omnium malorum est avaritia, quam quidam appetentes a fide erraverunt, et inseruerunt se doloribus multis (I Tim. VI. 10). Ac sic census iste terrenus eis, a quibus vitiose diligitur non est voluptatum materia, sed dolorum. Haec de veris et fallacibus divitiis dicta sufficiant. Quomodo autem quis ad perfectionis culmen conscendere possit, audiamus.



CAPUT V. De perfectione justitiae.
[Col. 0582D]

Si quis ergo vult esse perfectus, et tollere crucem suam, et sequi Dominum Salvatorem, et imitari Petrum dicentem: Domine, ecce nos reliquimus omnia, et secuti sumus te (Matth. XIX, 27), faciat hoc quod praecepit Dominus adolescenti, et sufficere ei potest ad perfectionem; id est: Vade et vende omnia quae habes, et da pauperibus; et veni, sequere me (Matth. XIX, 21). In potestate nostra est utrum velimus esse perfecti an non. Non nobis jugum necessitatis imponit, sed potestati nostrae liberum arbitrium concedit, dicens: Vis esse perfectus, et in primo stare vestigio dignitatis? Vende omnia quae habes, et da pauperibus; et veni, sequere me. Quicunque ergo perfectus esse voluerit, debet vendere omnia quae [Col. 0583A] habet, et non ex parte, sicut Ananias fecit et Saphira, sed totum vendere; et cum vendiderit, nihil fraudare, sed dare omne illud pretium pauperibus; et sic sibi thesaurum in regnum coelorum praeparare. Neque enim hoc ad perfectionem solummodo sufficit, nisi post contemptas divitias sequatur Salvatorem, id est, relictis malis, faciat bona. Facilius, inquit beatus Hieronymus, sacculus contemnitur quam voluntas et voluptas. Multi divitias relinquentes, Dominum non sequuntur. Sequitur enim Dominum, qui imitator ejus est, et per vestigia illius graditur. Qui enim dicit se in Christo manere, debet quomodo ille ambulavit, et ipse ambulare (I Tim. II, 6). Bonum est ergo Dei servo corporaliter remotum esse a mundo; sed multo melius, [Col. 0583B] voluntate. Utrumque vero optimum et perfectum. Ille ergo perfectus est, qui huic saeculo et corpore et corde discretus est. Magna apud Deum refulget gratia, qui huic saeculo contemptibilis fuerit. Servis autem Dei cuncta hujus mundi contraria esse debent, ut dum ista adversa sentiunt, ad coeleste desiderium ardentius excitentur. Quid enim in hac vita laboriosius quam terrenis desideriis aestuare? Aut quid securius quam de hujus saeculi vanitate nihil appetere? Qui enim hunc mundum diligunt, turbulentis ejus curis et sollicitudinibus conturbantur. Qui autem ab eo recedunt, propter internae quietis tranquillitatem, futurae pacis requiem quam illuc exspectant, hic quodammodo habere inchoant.



CAPUT VI. [Col. 0583C] Quod qui saeculo renuntiant, non debent habere haereditates nec possessiones.

Hi ergo qui saeculum perfecte derelinquunt, nihil debent possidere praeter Dominum. Unde in libro Prosperi ita legitur: Quemcunque ergo possidendi delectat ambitio, Deum, quem colit, quia omnia possidet, expedita mente possideat; et in eo habebit quaecunque sancte desiderat. Sed quoniam nemo possidet Deum, nisi qui possidetur a Deo, fit ipse primitus Dei possessio, et efficitur ei Deus possessor et portio. Deinde quid ultra quaerit, cui omnia suus conditor sit? Aut quid ei sufficit, cui ipse non sufficit? Hunc possidebat et ab illo possidebatur ille qui dicebat in spiritu: Portio mea, Domine, dixi custodire legem tuam (Psal. CXVIII, 57). Et iterum: [Col. 0583D] Dominus pars haereditatis meae et calicis mei (Psal. XV, 5). Qui enim possidet Dominum, et cum propheta dicit: Pars mea Dominus (Thren. III, 24), nihil extra Dominum habere potest. Quod si quidpiam aliud habuerit praeter Dominum, pars ejus Dominus non erit: verbi gratia, si aurum, si argentum, si possessiones, si variam supellectilem, cum istis partibus Dominus pars ejus fieri non dignatur. Si ergo, inquit Hieronymus, pars Domini sum, et funiculus haereditatis ejus, non accipio partem inter caeteras tribus, sed quasi Levita et sacerdos vivo de decimis, et altari deserviens altaris oblatione sustentor: unde habens victum et vestimentum, his contentus ero, et nudam crucem nudus sequar. Ad Ezechielem [Col. 0584A] quoque dicitur: Sacerdotes mei, qui mihi in templo meo ministrant, non habeant possessiones: ergo Dominus possessio eorum; nec haereditatem, ego Dominus haereditas eorum (Ezech. XLIV, 28). Et ipse Dominus alibi dicit filiis Levi: Non dabitis partem inter fratres suos, ego Dominus portio eorum (Num. XVIII, 20). Hic satis evidenter ostendit quod hi qui terrenae haereditatis portionem contempserint, tales se exhibere debent ut possideant Dominum, et ipsi possideantur a Domino. Qua de re etiam in Collationibus Patrum tale datur exemplum. Quidam frater renuntians saeculo, et dans quae habebat pauperibus, retinens autem pauca ad opus suum, venit ad abbatem Antonium. Quem cum agnovisset senex, dixit ei: Si vis monachus fieri, vade in illum vicum, [Col. 0584B] et eme carnes, et impone corpori tuo nudo et sic veni huc. Et cum ille sic fecisset, aves lacerabant carnes et corpus ejus. Cum autem pervenisset ad senem, interrogavit si fecisset quae dixerat ei. Ille autem ostendit corpus suum laceratum. Tunc dixit sanctus Antonius: Qui renuntiant saeculo et volunt habere divitias, ecce ita impugnantur et a daemonibus discerpuntur. Hoc igitur de non habenda possessione dictum sufficiat. Aliud autem de non habenda haereditate dicamus. Venit quidam homo, nomine Magistratus, ad beatum Arsenium, deferens ei testamentum cujusdam parentis ejus, qui reliquerat ei haereditatem magnam valde. Et accipiens senior testamentum voluit scindere illud. Magistratus autem cecidit ad pedes ejus, dicens: Deprecor [Col. 0584C] te propter Deum, ne scindas illud. Et dixit ei abbas Arsenius: Ego prius mortuus sum quam ille. Ipse autem modo mortuus est, quomodo nunc me fecit haeredem? et remisit testamentum, nihil exinde accipiens. Unde datur intelligi quod hi qui saeculum relinquunt nihil debent habere praeter victum, vel possidere extra vestimentum. Praecipue vero Solitarius, qui imitator apostolorum esse cupit, his tantum debet esse contentus. Et quia non potest quis servire Deo simul et mundo, propterea voluit Deus cultores suos omnibus renuntiare, ut exclusa mundi cupiditate, divina in eis charitas posset augeri vel perfici.



CAPUT VII. [Col. 0584D] Quod post abrenuntiationem saeculi non debet quisque divitias colligere.

Solitarii ergo funditus saeculo renuntiantes, ita huic mundo mori debent, ut soli Deo vivere delectentur. Quantoque ab hujus saeculi cupiditate se subtrahunt, tanto interna mentis acie praesentiam Dei et sanctorum ejus perspicacius contemplantur. Sed sunt multi qui cupiunt convolare ad gratiam Dei, sed timent carere oblectamentis mundi. Provocat eos quidem amor Christi, sed revocat cupiditas saeculi, sicut legitur in Collationibus Patrum fecisse quemdam solitarium, qui in horto suo sedule laborat, et omnem laborem suum in eleemosynam expendebat, et tantum sibi retinebat quantum ad victum ipsius sufficeret. Postea vero Satanas, [Col. 0585A] immisit ei in corde dicens: Collige tibi aliquam pecuniam, ne cum senueris aut aegrotare coeperis, aliquid indigeas. Et collegit, et implevit lagenam unam nummis. Contigit autem eum infirmari, et putrefieri pedem ejus. Et expendit hoc, quod collectum habuerat in medicos, et nihil ei prodesse potuit. Postea vero venit quidam de expertis medicis, et dixit ei: Nisi incideris pedem tuum, totum corpus tuum putrefiet. Et constituerunt ut in castrinum inciderent ei pedem. Illa autem nocte rediens in semetipsum, et poenitentiam agens de his quae gessit, ingemuit et flevit dicens: Memor esto, Domine, operum meorum priorum, quae faciebam cum laborarem in horto meo, ex quo pauperibus ministrabam. Et cum fleret, astitit ei angelus Domini, [Col. 0585B] et dixit ei: Ubi sunt nummi quos collegisti, et ubi est spes de qua tractasti? At ille respondens ait: Peccavi, Domine, et ignosce mihi, ulterius hoc non faciam. Tunc angelus tetigit pedem ejus, et statim sanatus est, et surgens mane abiit operari in agro. Venit ergo medicus cum ferramentis ut secaret pedem ejus, et ait: Ubine est ille aegrotus? Et dixerunt ei: Exiit mane operari in agro; tunc admiratus medicus, perrexit, et vidit eum terram fodientem, et glorificavit Deum, qui ei reddiderat sanitatem. His satis evidenter ostenditur quantum malum sit post abrenuntiationem saeculi pecunias colligere et avare retinere. Unde scriptum est: Nemo mittens manum suam in aratrum, et respiciens retro, aptus est regno Dei (Luc. IX, 62). Novi autem [Col. 0585C] ego ipse quemdam fratrem, quem utinam non nossem! cujus etiam nomen, si aliquid prodesset, dicere possem: qui sub obtentu religionis relinquere se saeculum finxit, et ad solitariam vitam, non corde, sed corpore tantum pervenit. Quia autem non solum ante habitas possessiones et divitias funditus non distribuit, sed etiam si qua forte ei a fidelibus fuerant oblata, avare retinebat. Postea vero immisit ei diabolus in cor, ut ad perferendas divitias, quas male servaverat, foras de cella retrusionis exiret. Quod ita et fecit; qui quandiu in praesenti saeculo vixit, non solum sibimetipsi, sed etiam nobis omnibus in opprobrium fuit; et non solum tunc ejus exemplum nocuit, sed adhuc his qui eum noverunt obest, et futuris scientibus nocebit. Quia sunt nonnulli, [Col. 0585D] qui, despectis carnis desideriis, cuncta relinquere pertractant, sed cum cecidisse illum post operis initium conspiciunt, hoc ipsum facere quod deliberaverant pertimescunt. Nam et isti in hoc etiam arguendi sunt, ut si malos pertimescunt imitari in malum, cur pigri sunt bonos imitari in bonum? Unde scriptum est: De bonis sumamus exempla. Ob hanc ergo causam aliorum scribuntur ruinae et perditiones, ut nos de nostra vita simus sollicitiores. Hactenus autem de saeculi abrenuntiatione, et de non colligendis divitiis satis abundeque, ut opinor, dictum est. Modo enim de contemplativa vita, Deo auxiliante, et beato Prospero suffragante, aliqua dicenda sunt capitula.


[Col. 0586A]
CAPUT VIII Quid sit proprie activa, quidve contemplativa vita.

Quia igitur per activam vitam ad contemplativam venitur, idcirco prius dicendum reor quid sit proprie activa vita; et sic demum ad contemplativam transeundum est. Activa scilicet vita est conversatio religiosa, quae docet quomodo Praepositi sub se regant viventes ac diligant; et non minus de eorum quam de sua salute solliciti, quod eis expedire sciunt paterna cura provideant: et qualiter subjecti praeposito suo, tanquam capiti membra deserviant, ac praecepta ejus velut imperium Dei summo amore custodiant. Ipsa namque actualis vita panem esurienti tribuit, verbo sapientiae nescientem docet, errantem corrigit, superbientem ad humilitatis viam revocat, [Col. 0586B] infirmantis curam gerit; quae singulis quibusque expediunt dispensat, et commissis sibi qualiter subsistere valeant, sollicite providet. Quae et cum corpore et in praesenti fiunt, et cum corpore deficiunt, et tamen merces hujus vitae permanet in aeternum. Contemplativa quoque vita est dilectionem Dei et proximi tota mente retinere, transitoria cuncta despicere, visibilia postponere, tantummodo quae coelestia sunt desiderare. Nam contemplativa vita a contemplando, hoc est videndo, nomen accepit; in qua creatorem suum creatura intellectualis ab omni peccato purgata visura est. Sed et si eam diligenter considerare velimus, et jam in hoc fragili tabernaculo, ubi quotidie ingemiscimus, contemplativae vitae quodammodo participes fieri possumus. Quia, [Col. 0586C] secundum quorumdam opinionem, nihil aliud est contemplativa vita quam rerum latentium futurarumque notitia, sive vacatio ab omnibus occupationibus mundi, sive divinarum studium litterarum. Quando autem infirmum visitamus, mortuum sepelimus, errantem corrigimus, tunc in activa sumus. Quando vero in conspectu Dei lacrymas fundimus, et qualis beatitudo, qualis lux, qualis gloria sit sanctis in coelo, cogitare volumus, tunc in contemplativa sumus. Sed activa vita cum corpore incipit, et hic cum ipso finitur; contemplativa vero vita hic inchoatur, et in futuro saeculo perficitur. Ex his enim signatur una, id est activa per Martham; et altera, id est contemplativa, per Mariam: sed necessaria est omnino Martha Mariae.


[Col. 0586D]
CAPUT IX. Qualis debet esse in activa vita, qui ad contemplativam conscendere conatur.

Ad fastigium ergo vitae contemplativae quisquis conatur conscendere, semetipsum debet prius per multa experimenta in activa vita probare: si injurias poterit ferre, si opprobria, si derisiones, si contumelias, si detractiones, si flagella poterit sustinere. Si haec et alia hujusmodi, sive a diabolo, sive ab aliquo illata patienter poterit sustinere, hic merito ad contemplativam quandoque poterit convolare. In ista enim prius per exercitium boni operis cuncta exhaurienda sunt vitia, ut in illa jam pura mentis acie ad contemplandum Deum quisque [Col. 0587A] pertranseat. Et licet conversus statim ad contemplationem conscendere cupiat, tamen ratione cogitur ut prius in activae vitae operatione versetur; quia qui prius in activa vita proficit, postea ad contemplationem bene conscendit. Merito enim in ista sustollitur, qui in illa utilis invenitur. Quicunque ergo temporalem adhuc gloriam aut carnalem concupiscentiam affectant, a contemplatione quietis prohibeantur, ut potius in operatione actualis vitae purgentur. Sciendum vero est quia viri sancti a secreto contemplationis egrediuntur ad publicum actionis, et rursus ab actionis manifesto ad secretum contemplationis intimae revertuntur. In activa vita intentio perseveranter incedit; in contemplativa autem sese per intervalla quisque resumit, quia diuturnitate [Col. 0587B] contemplandi lassatur. Sicut enim aquilae moris est semper oculum in radium solis infigere, nec deflectere, nisi escae solius obtentu; ita et sancti a contemplatione ad actualem vitam interdum reflectuntur, considerantes illa summa sic esse utilia, ut tamen humilia sint paululum nostrae indigentiae necessaria. Nam et visio animalium in Ezechielis prophetia (Cap. I), quae ibant nec revertebantur, pertinet ad vitae activae perseverantiam. Et iterum ea animalia quae ibant et revertebantur, pertinent ad contemplativae vitae mensuram; in qua dum quisque intenderit, sua reverberatus infirmitate reflectitur, atque iterum renovata intentione, ad ea unde descenderat rursus erigitur. Idcirco enim haec praemisimus, ut hi qui in contemplativa vita volunt [Col. 0587C] perfecte vivere, per intervalla temporum unde vivant propriis manibus non negligant laborare. Caveant tamen ut non de ullo inhonesto negotio victum quaerant, propter hoc scriptum est: Nemo militans Deo implicat se saecularibus negotiis, ut ei placeat, cui se probavit (II Tim. II, 4).



CAPUT X. Quantum inter contemplativam et activam vitam intersit.

Jam nunc quid inter contemplativam et activam vitam intersit breviter disseremus: quod ut evidenter eluceat, ipsas sibi invicem vitas, contemplativam scilicet et activam, prolatis earum virtutibus conferamus. Ad activam namque vitam pertinet inter humana proficere, et rebellis corporis motus [Col. 0587D] rationis imperio temperare. Ad contemplativam vero pertinet supra humana desiderio perfectionis ascendere, et indesinenter in augendis virtutibus incubare. Habet enim activa vita profectum; contemplativa fastigium. Haec facit hominem sanctum, illa perfectum. Hujus vitae est nulli prorsus injurias irrogare, illius irrogatas aequanimiter sustinere. Imo, ut proprius dicam, exsecutor activae studet in se peccanti dimittere; contemplativae sectator offensas, quibus pulsatur, ne omnino concutiatur, ignorare magis paratus est quam donare. Iste iram patientiae virtute compescit, immoderatis cupiditatibus parcimoniae frenum imponit; tangitur desideriis carnalibus, nec consentit; mundi curiositate [Col. 0588A] pulsatur, nec rapitur; quatitur diabolica impulsione, nec vincitur, et Deo suo devota mente subjectus, non atteritur diversis tentationibus, sed probatur. Ille vero omnes affectiones, quibus vita mortalium variatur, sanctis virtutibus vincit, cupiditatum ac perturbationum omnium liber beata quiete perfruitur; et illecebris ac voluptatibus factus expedita mente superior, ineffabili gaudio divinae contemplationis afficitur. Iste suscipiendo peregrinum, vestiendo nudum, gubernando subjectum, redimendo captivum, tuendo violenter oppressum, jugiter se ab omnibus iniquitatibus suis emaculat, et vitam suam bonorum operum fructibus ditat. Ille facultatibus suis in usus pauperum distributis simul se exspoliavit mundo, et admovit totis viribus coelo: res mundi [Col. 0588B] mundo projecit, et seipsum Christo devota mente restituit, a quo sibi donari immortales divitias orat; ut pauper protegi se quotidie postulat; ut infirmus immortalitatis indumento vestiri cupit; ut nudus defendi se ab impugnatione invisibilium hostium supplicat, ut fragilitate carnis oppressus; et coelestem sibi patriam donari desiderat, ut peregrinus. Activa enim vita habet sollicitum cursum; contemplativa vero gaudium sempiternum. In hac acquiritur regnum, in illa percipitur. Haec igitur facit pulsare bonorum operum velut quibusdam manibus januam, illa vocat consummatos in patriam. In hac contemnitur mundus, in illa videbitur Deus. Et ut multa praeteream quae commemorare non valeo, in activa qui immundis spiritibus exstiterint fortiores, in illa [Col. 0588C] contemplativa, quae summe beata est, remunerante Domino, fiunt sanctis angelis aequales, atque in aeternum cum illo regnabunt in superna illa civitate felices.



CAPUT XI. Quod praesentium contemptores etiam hic contemplativa vita delectat.

Igitur vitae contemplativae felicitati promerendae ille suspirat qui praesentibus omnibus pro futurorum contemplatione renuntiat, atque domesticis occupationibus, quae nonnumquam perfecte vivere cupientium processus impediunt. Ipsos etiam suae carnis affectus in illam sublimitatem divinae contemplationis evectus exsuperat, et infra se universa despiciens, quae plerumque animas de praeterita sanctitate [Col. 0588D] securas dejiciunt in terrena, ipsis jam coelestibus appropinquat, tanto vicinior factus divinis, quantum supra humana omnia studio perfectionis ascendit. Certus namque quod si contemplativam vitam hic incertis honoribus, divitiis anxiis, et caducis delectationibus plena voluntate praetulerit, veros honores, securasque divitias et delectationes aeternas inveniet, cum ad perfectionem contemplativae virtutis in illa beata vita, ubi futura est, Deo remunerante pervenerit.

Et revera quid erit honoratius eo quem divina clementia gloria angelicae dignitatis beaverit? Quid ditius eo quem regni coelestis ineffabiliter affluens beatitudo ditaverit? Aut quid etiam hic delectabilius [Col. 0589A] contemplatione divina, quae sibi veraciter inhianti incorruptibilem suavitatem futurae remunerationis infundit? Quoniam quidem contemplativa vita hic quoque amatores suos futurorum bonorum consideratione delectat, ac sibi tota mentis intentione vacantes, quantum in hac vita fieri potest, dono sapientiae spiritualis illuminat, et ad illam divinae visionis plenitudinem, cujus spem studiis intenti coelestibus gerunt, incentivo quodam ipsius consequendae perfectionis inflammat, ut quod nunc in aenigmate cernunt nec perfecte discernunt, tunc in illa revelatione conspiciant.



CAPUT XII. Quae et quanta sit in hac carne contemplativae vitae perfectio.
[Col. 0589B]

Denique contemplativae vitae sectator ad Conditorem suum corde illuminandus accedat; ipsi contemplando ac insatiabiliter perfruendo vigilanter inserviat; ipsum jugiter concupiscat, prae amore ejus omnia quibus inde potest averti refugiat. Omnes cogitationes suas ac spem totam in illius delectatione suspendat. Litterarum divinarum sacris meditationibus vacet, in eis se divinitus oblectet. Ibi se totum velut in speculo quodam refulgente consideret, et in se quod pravum deprehenderit, corrigat; quod rectum, teneat; quod deforme, componat; quod pulchrum, excolat; quod sanum, servet; quod infirmum, assidua lectione corroboret; Domini sui praecepta infatigabiliter legat, inexplicabiliter diligat, efficaciter impleat; et quid sibi [Col. 0589C] cavendum quidve sectandum sit, ex eis sufficienter instructus agnoscat. Mysteriis earumdem divinarum Scripturarum perscrutandis insistat. Christum sibi promissum legat, repraesentatum videat; prophetatam perditionem populi contumacis intelligat, impleri lugeat; de salute gentium gaudeat; et praeteritis, quae praedicta et impleta tenet, et futuris promissionibus credat. A strepitu negotiorum saecularium remotissimus, ea ferventer excogitet quibus animum suum in desiderium futurae remunerationis inflammet. Studiis spiritualibus, quibus in dies singulos melior ac eruditior fiat, invigilet. Amet otium sanctum, in quo exerceat animae suae negotium. Mortuum sibi deputet mundum, ac se mundi blandimentis et illecebris exhibeat crucifixum. Delectationi [Col. 0589D] spectaculorum praesentium incomparabiliter anteponat sui creatoris intuitum; semper proficiente successu in fastigium divinae contemplationis attollat. Nunquam, ne ad momentum quidem, a promissionibus futuris considerandis aversus ad terrena respiciat. Eo aciem mentis indesinenter attendet quo pervenire desiderat. Beatitudinem vitae futurae ante oculos animi sui proponat ac diligat. Nec metuat aliquid temporale, nec cupiat: ne aut metus amittendae rei temporalis, aut cupiditas acquirendae intentionem mentis emolliat. Non cum blanda corrumpant, nec adversa concutiant; non inflet opinio secunda, non sinistra dejiciat; non falsa vituperatio, sive laudatio, augeat ejus gaudia vel imminuat. Non [Col. 0590A] gaudeat omnino de temporalibus nec lugeat. Inter laeta ac tristia unam faciem animi constantis obtineat. Nec pectoris stabilem firmitatem quidquid promittit mundus, aut minatur, excutiat; sed idem semper ac sibi similis perseverans, mundi hujus damna simul et lucra non sentiat.

Et cum haec atque his similia contemplativae vitae affectus impleverit, non se hic jam ex omni parte perfectum, sed perficiendum in illa vita beata, quae futura est, immobiliter credat, atque ad eam se, ubi Dei substantiam revelata facie videre possit, extendat. Nam sicut hic comparatione juste viventium dicitur quisque perfectus: justus namque praecepta facit, perfectus autem praecepta transcendit; ita idem collatus illis absolute perfectis qui in [Col. 0590B] illa vita beata futuri sunt, non est, ut ita dicam, perfecte perfectus; cui etsi dimissa est omnis iniquitas, non est adhuc sanata, sed sanatur ejus infirmitas. Et ideo si non peccat, ut sit vere perfectus, peccare tamen potest, quia non est consumpta omni infirmitate sanatus. Ac per hoc ubi ab omni peccato mundatus peccare non poterit, ibi perfecte sanus et summe perfectus erit. Hic autem quantalibet excellentia sanctitatis emineat, quantalibet eminentia perfectionis excellat, potest quidem pro modulo hujus vitae fieri perfectus, sed non est sic de sua perfectione securus, ut non debeat esse de casu sollicitus. Et utique ubi est sollicitudo, non absoluta beatitudo, quae nequaquam perfecta credenda est, si secura non fuerit; nec secura erit, nisi omnem [Col. 0590C] sollicitudinem securitas aeterna consumpserit. Quapropter ibi omnium sanctorum beatitudo perfecta erit, ubi natura humana sui gloriam conditoris visura est, atque ei sine ullo defectu beatitudinis adhaerebit.



CAPUT XIII. Quod Deum perfecte sancti videre non possint, nisi cum ad beatitudinem futurae vitae pervenerint.

Quocirca sic hortandi sunt ad contemplativam vitam, quicunque plene voluerint, et Deo auxiliante potuerint, ut meminerint ipsius sibi contemplationis divinae perfectionem in illa vita beata, quae futura est, reservari: ut ibi Deum sicuti est perfecte videant, ubi et ipsi vitae aeternae ac regni coelestis consecutione sint perfecti. Caeterum si hic perfecte [Col. 0590D] potuisset Dei substantiam humana fragilitas contemplari, nunquam sanctus evangelista dixisset: Deum nemo vidit unquam (Joan. I, 18). Non dixit, nemo videbit. Denique ut evidenter ostenderet visionem Dei non negatam sanctis hominibus, sed dilatam, quod in praesenti tempore negavit, in futuro promisit, dicens: Beati mundo corde, quoniam ipsi Deum videbunt (Matth. V, 8). Nec hic dixit, quoniam ipsi Deum vident. Igitur si Deus, qui in hac vita sine alicujus elementi assumptione nec potuit videri nec potest, in futura vita videndus est; ibi profecto contemplationis divinae est speranda perfectio, ubi erit bonorum omnium plenitudo. Quapropter non sic contemplativae vitae sublimitatem in futuro, ubi [Col. 0591A] perfectio perficienda est, nuntiavi, ut in praesenti eam negarem posse ab hominibus mundi contemptoribus apprehendi, si modo se ad eam tota devotione convertant; si desiderio ejus accensi praesentia blandimenta fastidiant, et longe fortiores effecti, quam ut eos terrenae occupationes illaqueant, divinis rebus ac futuris promissionibus inhaereant. Isti tales etiam in hac vita contemplativae vitae possunt fieri participes. Itaque quoniam de contemplativa vita in superioribus capitibus multa jam dicta sunt, sufficiunt ista quae diximus, ut et reliqua consideremus quae de vita solitariorum dicenda sunt.



CAPUT XIV. Quod pro perfectione vitae contemplativae a sanctis Patribus solitaria vita primitus fuit inchoata.
[Col. 0591B]

Antiqui Patres nostri supernam patriam desiderantes, et contemplativa vita perfecte frui cupientes, non solum mores hominum saecularium, sed et consortia fugiebant, atque in saltibus specubusque latitabant; scientes quia quanto se separabant a voluptatibus mundi, tanto frequentabantur ab angelis; et quanto remotiores a saeculo, tanto propinquiores fiebant Deo. Corporaliter autem separari desiderabant a saecularibus, ne forte in eorum aliquando volverentur actibus. Nos vero eorum exempla, in quantum possibile est, sequi cupientes, si in contemplativa vita cupimus aliquid proficere, a consortio saeculi nitamur cito separari. Quia licet in medio carnalium saepe Deus vitam protegat electorum, tamen satis rarum est ut quisque inter saeculi voluptates [Col. 0591C] positus, a vitiis maneat illibatus. In quibus denique etsi non cito implicetur, aliquando tamen abstrahitur. Neque enim diu securus esse poterit, qui periculo proximus fuerit. Unde in Collationibus Patrum ita loquitur: Bonum est enim fugere saeculum. Quando autem est homo juxta saeculum, assimilabitur viro stanti super lacum profundissimum, ut qua hora visum fuerit inimico ejus, facile eum impingat deorsum. Si autem a saeculo remotus fuerit, assimilabitur viro longe posito a puteo, ut vel si nitatur eum inimicus projicere deorsum, dum eum violenter trahit, Deus ei auxilium dirigit. Item ibi: Homo fugiens homines similis est uvae maturae; qui autem cum hominibus conversatur, sicut uva acerba erit. Et rursum: Imperforabilis enim manet a sagittis [Col. 0591D] inimici, qui amat quietem; qui autem miscetur multitudini, crebra suscipit vulnera. Hoc quippe metuebat beatus Arsenius, cum adhuc esset in palatio: et ideo oravit Dominum dicens: Domine, dirige me ad salutem. Et confestim venit ei vox dicens. Arseni: fuge homines, et salvus eris. Postea vero accessit ad monasticam vitam, et rursum oravit ad Dominum eumdem sermonem dicens: Domine, dirige me ad salutem. Et iterum audivit vocem dicentem sibi: Arseni, fuge, tace, quiesce; hae enim radices sunt non peccandi. Praeterea quoque narravit quidam Patrum quia tres fratres studiosi facti sunt monachi; et unus quidem ex eis elegit litigantes in pace revocare, juxta illud quod scriptum [Col. 0592A] est: Beati pacifici, etc. (Matth. V, 9). Secundus vero visitare infirmos, secundum illud: Infirmus fui, etc. (Matth. XXV, 36). Tertius autem abiit quiescere in solitudine. Primus ergo laborans propter lites hominum, non potuit in pacificando proficere; et ideo victus venit ad eum qui serviebat infirmis, et invenit etiam ipsum animo deficientem, et non praevalentem mandatum perficere. Et concordantes hi duo abierunt videre illum qui in eremo discesserat, et narraverunt ei tribulationes suas, et rogaverunt ut diceret eis quid ipse proficeret. Et reticens paululum misit aquam in scyphum, et dixit eis: Attendite in aquam. Et erat turbulenta. Et post modicum rursus dixit eis: Attendite modo quomodo limpida facta est aqua. Et cum intenderent in aquam, [Col. 0592B] viderunt tanquam in speculo vultus suos. Et tunc dixit eis: Sic est qui in medio hominum consistit; prae turba enim non videt peccata sua; cum autem quieverit, et maxime in solitudine, tunc delicta sua conspicit. Hic evidenter ostenditur quantum emolumentum praestat vita solitaria. Est enim stadium quoddam ad emendationem morum formandam. Qui enim in solitudine, hoc est in retrusione, sedet, a tribus bellis eripitur, id est, auditus, locutionis, et visus; et contra unum tantummodo habebit pugnam, id est, cogitationem cordis. Sciendum vero est quia multo melius est alicui ut cum multis sit et solitariam agat vitam, quam sit in eremo et proposito mentis desideret esse cum multis. Nam et homines saeculares, si in isto saeculo aliqua commisesunt [Col. 0592C] crimina, etiam nolentes mittuntur in carcerem. Ita ergo et nos propter peccata nostra redigamus nosmetipsos in carcerem retrusionis, ut per voluntariam mentis nostrae vindictam futuras a nobis poenas excludere mereamur. Quia igitur, ut ait Apostolus: Si nosmetipsos dijudicemus in hoc saeculo, non utique a Domino judicabimur in futuro (I Cor. II, 31).



CAPUT XV. De disciplina suscipiendorum fratrum ad retrusionem.

Dominus noster Jesus Christus omnes ad suum vocat servitium, omnesque ad se venientes pie misericorditerque recipit. Idcirco enim omnes vocat et recipit, quia ipse novit qui sunt ejus, et non est [Col. 0592D] opus ei ut quis testimonium perhibeat de homine: ipse enim scit quid est in homine. Nos vero qui notitiam bonorum malorumve hominum minime habemus, nisi eos probaverimus, debemus tenere consilium apostoli dicentis: Probate spiritus si ex Deo sunt (I Joan. IV, 1). Sic quoque noviter venientem quemque ad Dei servitium, oportet per multa prius experimenta probare, et postea recipere, ne forte quis simulata mente ac fallaci animo ad hanc solitariam vitam praesumat accedere. Ergo oportet de praeterita ejus vita et conversatione inquirere, si est moribus temperatus, si vita castus, si sobrius, si sapiens, si humilis, si obediens, si affabilis, si in lege Domini instructus, si in ipsa instructione cautus. [Col. 0593A] Cum ergo his singulis aliisque experimentis fuerit probatus, si perseveraverit pulsans; et illatas sibi injurias, et difficultatem ingressus, post quatuor aut quinque dies visus fuerit patienter portare et persistere affectu petitionis suae, annuatur ei sive ab episcopo, sive ab abbate suo, ingressus. Sine licentia autem et consensu episcopi, aut abbatis proprii, atque omnium fratrum ejusdem monasterii, in quo idem frater educatus fuerit, nihil omnino de hac re fiat. Prohibendum est etiam ut in nullo alio loco hoc religionis propositum a quoquam assumatur, nisi in coenobiorum congregationibus tantum. In villis autem aut in campestribus ecclesiis, sive in aliis quibuslibet locis nullatenus praesumatur assumere, nisi forte quis more antiquorum Patrum ad eremum [Col. 0593B] velit secedere. Postquam autem episcopus aut praelatus monasterii licentiam ei retrudendi concesserit, unum annum habitet inter fratres, ita ut extra claustra, nisi tantum in ecclesiam, non exeat; quatenus in ipso ejus probetur voluntas vel stabilitas. Si autem in eodem monasterio, aut in circumvicinis monasterii solitarius est, probatus aliquis ei deputetur ad probandum. Si vero solitarius ibidem minime reperitur, deputetur ei senior talis qui aptus sit ad lucrandas animas, qui super eum omnino curiose intendat, et sollicitus sit si revera Deum quaerit, si sollicitus est ad opus Dei, ad obedientiam, ad orationem, ad lectionem, et caetera hujusmodi. Praedicentur ei omnia dura et aspera, per quae itur ad Deum. Et si promiserit stabilitatis suae perseverantiam, [Col. 0593C] legatur ei haec Regula, et dicatur ei: Ecce lex sub qua militare vis, si potes servare, ingredere; si vero non potes, liber discede. Si adhuc steterit, legatur ei haec Regula sedule, ut sciat ad quod ingreditur, et probetur in omni patientia. Et si habita secum deliberatione promiserit se omnia custodire, tunc blande leniterque suscipiatur ad destinatum propositum, sciens se lege Regulae constitutum, quod ei ex illa die non liceat egredi ex ipsa retrusione; nec collum excutere de sub jugo Regulae, quam sub tam morosa deliberatione licuit ei excusare aut suscipere. Suscipiendus autem in oratorio coram episcopo et omni clero promittat verbis tantum de stabilitate sua, et conversione morum [Col. 0593D] suorum, coram Deo et sanctis ejus; ut si aliquando, quod absit, aliter fecerit, a Deo se damnandum sciat, quem irridet. Tunc frater ipse prosternatur ad pedes episcopi et omnium fratrum ibidem astantium, ut orent pro eo. Ipsi omnes illico orent pro eo, quantum eis visum fuerit. Signa autem ad ejus ingressum, si episcopus aut abbas jusserit, sonent, ut omnes illud signum audientes, pro eo orent. Res vero si quas habet, sicut in superioribus capitulis continetur, aut eroget prius pauperibus, aut facta solemniter donatione conferat monasterio, nihil sibi reservans ex omnibus. Cum talibus autem vestimentis intret cum qualibus manere debebit, et sic deinceps in solitaria vita permaneat. Post ingressionem autem praecipiat episcopus ostium retrusionis [Col. 0594A] cellulae aposphragismo suo sigillare, ne fortassis aliqua in aliquo remaneat opinio.



CAPUT XVI. Qualis debet esse cellula retrusionis.

Cellula igitur retrusionis debet esse exigua, et firmissimis undique munitionibus circumsepta, quatenus nec solitario foras evagandi facultas maneat, nec cuiquam ad eum, quod non decet, introeundi aditus pateat. Ut autem omnis obstruatur necessitatis occasio, habeat interius praeparatas habitationes suis usibus necessarias, hoc est, oratorium ab episcopo consecratum, si tamen ipse solitarius est sacerdos. Idipsum quoque oratorium ita sit domui ecclesiae contiguum, quatenus idem solitarius per fenestram ejusdem oratorii possit ad missas per manus [Col. 0594B] sacerdotum oblationes offerre, ac cantantes et legentes fratres congrue audire, atque simul cum eis possit psallere; et etiam ad venientes quosque ibidem valeat responsa dare. Sint etiam ante ipsam fenestram deintus et deforis vela appensa, ne facile a foris videri vel videre queat, ne forte per oculorum portam mortuus extrahatur; unde scriptum est: Cave ne intret mors in animam tuam per fenestras tuas (Jer. IX, 21). Et Apostolus praecipit, spectaculis et pompis praecaveri. Habeat autem infra septa retrusionis hortulum exiguum, si fieri potest, in quo per tempus exire et aliqua olera plantare vel colligere, atque ab aere tangi possit, quia multum ei proderit tactus aeris. Sit etiam extra septa retrusionis et alia cellula, in qua discipuli illius habitent, [Col. 0594C] quae ita sit cellulae ipsius contigua, ut aptissime possint discipuli illius congruo tempore per fenestram ei ministrare ea quae ei fuerint necessaria. Si autem duo in unum solitarii fuerint, sicut multis in locis noscitur esse, sit inter eos silentium ingens, quies magna, charitasque perfecta. Sint autem singuli in singulis cellulis separati, sed animo, et fide, ac charitate inseparabiliter conjuncti. Cellulae quoque illorum nulla intercapedine inter se dividantur, sed ita sint ad invicem connexae quatenus ad unam fenestram venientes, alterutrum se valeant ad Dei servitium excitare, sacris orationibus simul vacare, divinas Scripturas simul recitare, et ad corporalem etiam refectionem simul tempore congruo possint convenire. Sint etiam eorumdem cellulae, ita ut praefatum [Col. 0594D] est, ecclesiae valde contiguae. Feminis namque non solum in cellulis solitariorum eorumque discipulorum prandendum aut requiescendum non est, quin potius nec in eas intrandi ulla eis tribuatur facultas, quia hoc a sanctis Patribus valde legitur inhibitum. Si quando autem eis de confessione aut de consilio animarum sermocinandi necessitas incubuerit, in ecclesiam veniant; et ante fenestram oratorii coram omnibus simul loquantur, et quod deliberandum est, prudenter utiliterque deliberent atque disponant. Decet enim solitarios, ut sicut in caeteris rebus, ita etiam in mulierum confabulationibus bonum exemplum omnibus praebeant; ut scilicet hujusmodi confabulatio nullam possit a quoquam [Col. 0595A] sinistrae opinionis afferre suspicionem. Non solum autem a collocutione mulierum, verum etiam ab ipso visu et tactu illis est observandum. De locutione autem earum sanctus Basilius dixit: Ne accommodes aures tuas ad percipienda verba mulierum, ne concipias ex eis nequitiam in anima tua. Hinc beatus Hieronymus ait: Prima quidem tentamenta sunt servorum Dei, feminarum frequentes accessus. Nam flammigero igne percutit femina conscientiam eorum, et exurit cor eorum. De tactu vero idem Basilius ait: Mulieris carnem ne velis tangere, ne per tactum ejus inflammetur cor tuum: sicut enim stipula proximans igni comburitur, ita et qui tangit mulieris carnem, non evadet sine damno animae suae; et licet corpore castus evadat, mente tamen [Col. 0595B] et corde laesus abscedit. Neque osculari debent a solitariis omnino, quia osculum una est ex quatuor speciebus amoris carnalis. Diligendae sunt autem mulieres non carnaliter, sed spiritualiter. De visu autem illarum quid dicam? cum Dominus manifestat dicens: Qui viderit mulierem ad concupiscendum eam, jam moechatus est eam in corde suo (Matth. V, 24). Unde etiam idem Basilius ait: Ne improbo oculo intuearis speciem mulieris, ne per oculorum tuorum fenestras intret mors in anima tua. Frequens denique visus feminarum devitandus est, et maxime his qui inter saeculares exstiterunt vel conjugati fuerunt. Compatres quoque et commatres minime faciant; quamvis liceat, non expedit tamen.



CAPUT XVII. [Col. 0595C] Quod nunquam minus quam duo vel tres sint simul solitarii.

Praecipue vero hoc solitariis satagendum est, ut, si fieri potest, nunquam minus quam duo vel tres simul sint solitarii, in singulis tamen cellulis retrusi; ita videlicet ut per fenestram ad invicem loqui possint, et ad opus Dei alterutrum se valeant excitare. In multis denique causis societatem duorum solitariorum his qui ejusdem voluntatis ac propositi sunt, utilem video esse; in plurimis vero solitariam vitam ducere absque ullius societate, discrimen esse conspicio. Primum quidem periculum imminet solitario, quod certe gravissimum est, in hoc quod ipse sibi placet, et videtur sibi ad summam perfectionem jam venisse, et putat se esse quod [Col. 0595D] non est. Hoc enim illi accidere solet, qui non habet cum quo opus suum probet. De talibus enim ait Apostolus: Si quis putat se aliquid esse, cum nihil sit, ipse se seducit (Gal. VI, 3). Postea vero neque si aliqua virtus in eo abundat, neque si aliqua desit, agnoscit. Neque etiam hoc quod utile est, neque quod deest, cum solus sit, ab alio aliquo quaeri potest. Denique, sed nec culpas quidem suas aut vitia facile agnoscit, cum qui arguat vel reprehendat, nemo sit. Hujusmodi solitario facile illud potest accidere quod scriptum est: Vae soli, quia cum ceciderit, non habet sublevuntem (Eccl. IV, 10).

Quomodo ergo solitarius seipsum ad prava desideria non exercebit, neminem habens qui videatur [Col. 0596A] ejus voluntatibus obviare? Aut quomodo humilitatem, aut patientiam, sive charitatem suam probabit, neminem habens cui haec exhibeat? Neque enim sufficere potest unus, quamvis summus, ad suscipienda omnia sancti Spiritus dona; quia, ut ait Apostolus, Alii datur sermo sapientiae, alii sermo scientiae (I Cor. XII, 8), et caetera hujusmodi. Quapropter si secundum dispensationem Spiritus sancti uni datur quod alteri negatur, necesse est ut sint duo, vel tres, aut eo amplius, et de charismatibus quae singuli acceperunt, utrique consolentur pariter et aedificentur. Sed et adversus insidias inimici, quae intrinsecus et extrinsecus inferuntur, multum prodest societas plurimorum. Facilius enim excitantur a somno, et incitantur ab omni opere bono. In oratione [Col. 0596B] autem non parvum emolumentum nascitur a duobus fratribus, maxime cum Dominus dicat: Si duo ex vobis consenserint super terram, de omni re quamcunque petierint, fiet illlis a Patre meo, qui est in coelis (Matth. XVIII, 19). Et iterum idem ipse: duo vel tres congregati fuerint in nomine meo, ibi sum in medio eorum (Ibid., V. 20). Praeterea quoque plures orationes duo peragere possunt quam unus. Habet autem et alia quamplura bona communis solitariorum vita, quae non est possibile nunc dinumerare omnia. Sed ita duos solitarios in unum esse dicimus, ut unus, si fuerit probatus, ad hanc vitam perfruendam non prohibeatur.



CAPUT XVIII. Si oportet suscipere ad solitariam vitam suburbanos [Col. 0596C] presbyteros vel juvenes aetate.

Cum Dei clementia omnes vocet per illam piissimam vocationem qua dicit: Venite ad me, omnes qui laboratis et onerati estis, et ego reficiam vos (Matth. XI, 28), non est absque discrimine quempiam ad servitium Dei venientem abjicere. Verumtamen neque absque subtilissima probatione indulgendum est cuiquam intrare in sanctam conversationem: sed sicut Dominus juvenem illum qui venit ad eum de priori vita sua interrogavit, et cum audisset quia recte transacta esset, quod ei deerat praecepit adimplere, dicens: Si vis perfectus esse, vade, vende omnia quae habes, et da pauperibus (Matth. XIX, 21), et ita demum jussit eum se sequi: ita ergo et nos oportet prius probare spiritus, si ex [Col. 0596D] Deo sunt, et sic advenientes quosque cum charitate ad Dei servitium suscipere.

Si quis autem ex ordine sacerdotum extraneorum se suscipi rogaverit, ita ut ad solitariam vitam quandoque venire desideret, non ei quidem citius assentiatur. Tamen si omnino in hac supplicatione perstiterit, recipiatur, sciatque se omnem Regulae disciplinam servaturum. Sed ne forte quis simulata mente ad hoc propositum venire pertentet, primitus duriter probandus est. Quod ita demum facile dignoscitur, si omnem laborem corporis qui ei injungitur aequanimiter ferat, et ad austeriorem vitam libenter inclinetur; vel si etiam delictum aliquis suum cum interrogatus fuerit, nequaquam pronuntiare [Col. 0597A] confunditur, et medelam delicti, quae ei adhibita fuerit, gaudenter assumat; et si ad omnem humilitatem absque verecundia inclinatur, ac vilioribus et abjectioribus artificiis, si ita ratio poposcerit, tradi se non erubuerit. Cum autem his atque aliis exercitiis probatus fuerit, si stabilis et prompto animo perstiterit, tunc eum suscipi decet. Sit autem, sicut supra dictum est, duos annos inter fratres in congregatione, et postea, si ejus voluntas firma manserit, ad solitariam vitam suscipiatur.

Similiter quoque et si monachus aliquis peregrinus vel clericus de longinquis provinciis supervenerit, et pro eadem causa se suscipi rogaverit, pro hospite suscipiatur, et probetur ita ut prius dictum est. Et si contentus fuerit consuetudine loci quam invenerit, [Col. 0597B] et stabilitatem suam firmare voluerit, non renuatur ejus voluntas. Quod si superfluus aut vitiosus inventus fuerit tempore hospitalitatis, quia his temporibus maxime dignosci poterit, non solum non debet recipi, verum etiam dicatur ei honeste ut recedat, ne etiam ejus miseria alii vitientur. Si vero talis non fuerit qui mereatur projici, nullatenus projiciatur, sed suadeatur ut stet, quatenus ejus exemplo alii erudiantur. Cavendum est autem ne aliquando de alio noto monasterio monachus ad habitandum suscipiatur sine consensu abbatis ejus aut litteris commendatitiis. De juvenum autem aetate nulla ambiguitas est an recipi debeant, cum Dominus de eis dicat: Sinite parvulos venire ad me: talium est enim regnum coelorum (Matth. X, 14). Non enim [Col. 0597C] alicui obest aetas puerilis, si fuerit mente perfectus. Nec senilis cuiquam proderit aetas, si fuerit sensu parvulus. Perfectus enim dicitur, non qui aetate, sed qui sensu perfectus est. Unde in libro Sapientiae dicitur: Cani sunt autem sensus hominis, et aetas senectutis vita immaculata (Sap. IV, 8). Nam et David cum puer esset, et perfectum sensum haberet, a Domino in regem electus est, et prophetiae spiritus ei creditus est. Saul vero cum senilis esset aetate, pro sua nequitia de culmine regali expulsus est, et maligno spiritui traditus est. Senissimi etiam erant sacerdotes illi qui Susannam violare conati sunt; et Daniel adhuc puerulus erat qui eos ore suo condemnavit. Et Dominus noster Jesus Christus ingressus Hierosolymam a parvulis collaudatur et a [Col. 0597D] senioribus postea crucifigitur. Nam et arhor, multorum licet annorum sit, nisi fructuosa fuerit, abscindetur; si tamen novella fuerit, fertilis et fructuosa, magis colitur, ut uberiorem proferat fructum. Omne autem tempus a prima aetate opportunum esse dicimus ad suscipiendum aliquem in eruditione et timore Dei. Ex eo tamen firma erit professio virginitatis, ex quo jam quisque adultus fuerit, ex quo solent saeculares nuptiis apte deputari. Adhiberi autem eis oportet summam diligentiam, quo possint ad omne virtutis exercitium probabiliter institui. Sint autem in ipsa pulsatione, quo supra, usque ad praefinitum tempus duorum annorum, et si viriliter ac ferventer perstiterint, recipiantur eodem [Col. 0598A] modo quo supra. Praeterea quoque si aliquis ex catholicis venit ad nos dicens: Volo apud vos manere aliquod spatium temporis ut proficiam ex vobis, illum etiam suscipi oportet, Domino pronuntiante, qui ait: Omnem ad me venientem non ejiciam foras (Joan. VI, 37). Interdum enim potest fieri ut per tempus proficiat, et delectetur ei permanere in sanctitate vitae. Oportet autem nos in conversatione nostra et religione, de qua fortassis homines aliter opinantur, caute et sollicite agere, et praeceptum illius implere qui dixit: Sic luceat lux vestra coram hominibus, ut videant vestra bona opera, et glorificent Patrem vestrum, qui in caelis est (Matth. VII, 46).. Ita denique fiat ut si ille bonus et verax est, de nobis proficiat; et si explorator et fallax est, erubescat.


[Col. 0598B]
CAPUT XIX. Qualem vel quam sanctum oportet esse solitarium.

Talem ergo oportet esse solitarium qualem Apostolus jubet fore episcopum, ubi ait: Oportet episcopum sine crimine esse (Tit. I, 7). Similiter autem et solitarium oportet esse sine crimine; non protervum, non iracundum et vinolentum, non multum edacem, non percussorem, non bilinguem, non neophytum, non turpis lucri appetitorem. Primum itaque quod dicimus sine crimine esse solitarium, non ita intelligendum est ut si ante conversionem aliquod crimen habuerat, ad solitariam vitam non recipiatur, cum ipso proposito pro ante admisso scelere poenitentiam agere possit; sed sic dictum est, ut ex eo tempore quo in solitaria vita manere [Col. 0598C] coepit, nulla peccati conscientia mordeatur: qui enim vitia non habet, sine crimine est. Omne enim crimen peccatum est, sed omne peccatum crimen non est. Et ideo sive solitarius, sive quilibet alius, sine crimine esse potest, sine peccato nunquam esse potest. Sequitur: Non protervum, id est, non superbum eum esse oportet, ne elatus incidat in laqueum diaboli. Non iracundum: iracundus enim est, qui semper irascitur, et ad levem responsionis auram, quasi a vento folium commovetur. Neque vero qui aliquando irascitur, iracundus est, sed ille dicitur iracundus, qui crebro hac passione superatur. Non vinolentum, et non multum edacem eum esse dicimus; quia ubi ebrietas et nimia edacitas fuerit, ibi libido dominatur et furor. Solet enim ille [Col. 0598D] qui his duobus vitiis fuerit occupatus, contra gravitatis decorem in risu vocem exaltare, et labiis dissolutis turpiter cachinnare. Non percussorem, id est non facile manum porrigat ad caedendum. Sed non ita dictum est, ut si discipulum habuerit, et facultas permiserit, non pie verberetur, cum Salomon dicat: Latera puerorum virgis assidue tundenda sunt, ne indurescant (Prov. XXIII, 13). Sed ideo dictum est ut is qui mansuetus et patiens esse debet, ne in os alterius vel caput verberandum insanus erumpat. Non bilinguem eum esse oportet, ne conturbet habentos pacem. Non neophytum, ne incidat in laqueum diaboli, dum nesciat praecavere tentamenta inimici. Ignorat enim momentaneus solitarius [Col. 0599A] humilitatem et mansuetudinem. Ignorat etiam divitias saeculi contemnere; ignorat semetipsum despicere. Non jejunavit, non flevit, non mores suos saepe reprehendit, non assidua meditatione correxit. De cathedra enim transfertur ad cathedram, de superbia ad superbiam. Non turpis lucri appetitorem, ne de servitio Dei lucra terrena quaerat. Turpis lucri appetitio est plus de praesentibus quam de futuris cogitare: solitarius enim habens victum et vestitum, his tantum contentus esse debet. Unde ait Apostolus: Qui altari serviunt, de altari vivant (I Cor. IX, 13). Vivant, inquit, et non, divites fiant. Oportet ut non sit turbulentus et anxius, non sit nimus et obstinatus: non sit zelotypus et nimis suspiciosus, quia hujusmodi solitarius nunquam requiescit. Non sit [Col. 0599B] etiam murmurosus, quoniam scriptum est quod murmurantes a serpentibus perierunt. Non sit detractor, propter hoc quod scriptum est: Qui detrahit fratrem suum eradicabitur (I Cor. X). Non odium habeat in corde, quia scriptum est: Qui odit fratrem suum, homicida est (I Joan. III, 45). Non sit vaniloquus, quia scriptum est: Omne verbum otiosum quod locuti fuerint homines, reddent de eo rationem in die judicii (Matth. XII, 36). Non sit piger, propter hoc quod scriptum est: Serve male et piger, etc. (Matth. XXV, 26). Non sit somnolentus, nec aliis quibuslibet vitiis substratus, quatenus fiducialiter audeat dicere cum Propheta: Ero immaculatus coram Deo, et observabo me ab iniquitate mea (Psal. XVII, 24). Hucusque qualis non debet esse Dei servus ostendimus, [Col. 0599C] nunc qualis esse debeat dicamus. Dei autem servum oportet esse pudicum, id est, a libidine continentem, et, ut ita dixerim, in tantum eum inter cunctos oportet esse eminentem, ut non solum ab opere immundo se abstineat, verum etiam et a cogitationis errore mens ejus sit libera. Oportet etiam eum esse justum, sanctum, continentem, abstinentem, hospitalem, bonorum operum amatorem, modestum, sobrium, patientem, benignum, humilem, charitativum, obedientem; et non solum a pravis actibus se abstineat, verum etiam ab oculi, et verbi, et cogitationis instinctu se contineat, et sic fiat ut dum nullum in se vitium regnare permittit, impetrare apud Deum veniam pro suis populorumque facinoribus valeat. Talis insuper sit idem solitarius, ut qui religioni detrahunt, [Col. 0599D] vitae ejus detrahere non audeant. Si enim talis fuerit et ista supradicta sectatus fuerit, tunc Dei minister utilis erit, et propositum suum, opitulante divina clementia, perfecte consummabit.



CAPUT XX. Quomodo solitarii debeant esse docti, et qualiter alios doceant ac semetipsos discrete provideant.

Solitarius itaque debet esse doctor, non qui doceri indigeat; etiam debet esse sapiens et doctus in lege divina, ut sciat unde proferat nova et vetera. Multis modis etiam necessarium est solitariis, ut instructi sint in divinis eloquiis. Primum propter astutias et fraudes diaboli per quas seipsum solet in cordibus [Col. 0600A] insipientium saepe demergere. Deinde ut advenientium quorumdam corda arentia proximorum, fluentis rivis doctrinae valeat irrigare. Nam et si quos habet discipulos, affatim possit instruere eos. In his denique, et in aliis quibuslibet rebus, scientia Scripturarum valde solitario necessaria est; quia si ei tantum sit sancta vita, sibi soli prodesse potest quod sancte vivit. Porro et si doctrina fuerit eruditus, potest caeteros quosque imbuere, et haereticos, sive Judaeos, seu alios quoslibet adversarios repercutere vel refutare; qui nisi refutati fuerint atque convicti, facile possunt simplicium corda pervertere. Hujus autem sermo debet esse purus, simplex et apertus, plenus gravitate et honestate; plenus suavitate, gratiaque, et lenitate. Ipsius namque speciale officium [Col. 0600B] est tractare de mysterio legis, de doctrina fidei, de virtute continentiae, de disciplina justitiae. Scripturas divinas legere, percurrere canones, exempla sanctorum imitari, ut videlicet praenoscat quid, cui, quando, vel quomodo proferat; quia non omnibus una eademque semper exhortatio est adhibenda, sed unumquemque diversa exhortatione admoneat, juxta professionis morumque qualitatem. Nam quosdam increpatio dura, quosdam vero increpatio corrigit blanda. Sicut enim periti medici juxta vulnerum varietates diversa adhibent medicamina, ita et solitarius singulis quibusque congruum exhortationis adhibere debet remedium; et quid cuique oporteat pro aetate, pro sexu, ac professione annuntiet. Non omnibus quae sunt clausa aperienda sunt: multi [Col. 0600C] sunt enim qui capere non possunt. Rudibus praecipue hominibus atque carnalibus plana seu communia praedicanda sunt, non summa atque ardua. Unde et Apostolus ait: Non potui vobis loqui quasi spiritualibus, sed quasi carnalibus: tanquam parvulis in Christo lac vobis potum dedi, non escam (I Cor III). Carnalibus quippe animis, ut diximus, nec alta nimis de coelestibus, nec terrena convenit dicere, sed mediocriter et discrete. Corvus enim dum suos pullos viderit albi coloris, nullis eos cibis alit, sed tantumdem attendit donec paterno colore nigrescant, et sic illos frequenti cibo reficit. Ita et strenuus solitarius nisi eos quos monet viderit ad suam similitudinem poenitentiae confessione nigrescere, et nitore saeculari deposito, lamentationis habitum peccati recordatione [Col. 0600D] induere, non expedit eis aperire intelligentiae spiritualis profundiora mysteria; ne dum audita non capiunt, prius incipiant contemnere quam venerari coelestia praecepta. Propter quod et Dominus inter caetera ait: Nolite mittere margaritas ante porcos, ne forte conculcent eas pedibus suis (Matth. VII, 6).

Hactenus autem diximus quam doctus vel quam discretus in doctrina debet esset solitarius. Nunc autem ad sententiam beati Gregorii venientes, videamus quam discreta circumspectione in docendo nosmetipsos oportet providere. Nos, inquit, quia infirmi homines sumus, cum de Deo hominibus loquimur, debemus primum meminisse quid sumus, ut ex propria infirmitate pensemus quo docendi ordine fratribus [Col. 0601A] consulamus. Consideremus igitur quia aut tales sumus quales nonnullos corrigimus, aut aliquando tales fuimus; et si jam divina gratia operante tales non sumus, oportet ut tanto eos temperantius corde humili corrigamus, quanto nosmetipsos verius in his flagitiis aliquando fuisse agnoscimus. Si nos quoque tales nec sumus, nec fuimus, quales adhuc illi sunt quos emendare per poenitentiam cupimus, videamus ne forte cor nostrum de ipsa innocentia superbiat, et in pejus quam hi quorum mala corrigimus ruat. Nam et alia eorum bona opera nobis ante oculos revocemus, quae si omnino nulla sunt, ad occulta Dei judicia recurramus; quia sicut nos nullis meritis hoc ipsum bonum quod habemus accepimus, ita illos quoque potest gratia supernae virtutis infundere, [Col. 0601B] ut excitati, posterius etiam ipsa possint bona, quae nos ante accepimus, praevenire. His ergo primum cogitationibus humiliari cor debet, et tunc demum delinquentium iniquitates increpare.

Sciendum vero est quia aliter convenit praedicare episcopis et presbyteris, atque aliter solitariis. Illis utique tanquam sibi commissis plebibus oportet arguendo, increpando, et obsecrando praedicare; istis vero non tanquam commissis, sed pro sola charitate convenit advenientes quosque spiritualium verborum dapibus reficere, et ad Dei servitium ut convertantur humiliter et secrete suggerere: non tamen eos oportet quasi pro gratia hominum acquirenda exhortationis rigorem reticere. Praeterea quoque debemus et nos quotidie etiam tacendo praedicare; [Col. 0601C] tunc etenim tacendo praedicabimus cum aliis hominibus formam bene vivendi praebebimus, et lucis exempla monstrabimus.



CAPUT XXI. Ut solitarii lucis exempla omnibus dent; et ut laudabiliter vivant, sed laudari non appetant.

Vita ergo et conversatio solitariorum normam et exemplum ab Apostolo sumere debet, qui dixit: Omnibus omnia factus sum, ut omnes lucrifacerem (I Cor. IX, 22). In tantum enim idem Apostolus se imitabilem cunctis praebeat, ut cum fiducia clamaret, dicens: Imitatores mei estote, sicut et ego Christi (I Cor. XI, 1). O quam felix, o quam secura conversatio Pauli, qui praetermittens prophetas et apostolos, caeterosque sanctos, jubet se imitari Christianos. [Col. 0601D] Quapropter et solitarii, licet inferiores quam Paulus, tamen debent se imitabiles praebere omnibus. Nam sicut pretiosum atque praecipuum est in medio multorum bene agere, et plurimos ad profectum et exemplum boni operis incitare; ita periculosum ac perniciosum est negligentius agendo multorum fidem frangere multorumque animas depravare. Hoc autem ideo dico quia, quod pejus est, facilius inveniuntur qui ea quae sunt deteriora quam qui meliora sectentur. Quamobrem sicut ille valde admirandus atque laudandus est cujus cursus bonus multorum est profectus, ita ille merito lugendus est cujus vita multorum ruina est. Plerique igitur solitarii prave viventes forma caeteris in malum existunt, qui in [Col. 0602A] bonis exemplum esse debuerunt. Hi autem quoscunque exemplo malae conversationis suae perdunt, simul cum eis procul dubio in aeternum peribunt, si tamen in malo perseveraverint. Multo enim deteriores sunt hi qui sive exemplis, sive doctrinis, vitam moresque bonorum corrumpunt, quam illi qui substantias aliorum praediaque diripiunt. Hi enim quae extra nos, sed tamen quae nostra sunt, auferunt; corruptores vero morum proprie nos ipsos decipiunt, quoniam divitiae hominum mores eorum sunt.

Quapropter nos qui solitariam vitam expetimus, semper ea quae ad aedificationem pertinent, agere studeamus. Videamus autem ne vitia nostra aliorum virtutibus noceant, ne aliorum fervorem tepor noster debilitet, ne aliorum patientiam nostra ira [Col. 0602B] commaculet, iracundia violet, ne aliorum humilitatem superbia nostra depravet, ne aliorum sanitatem infirmitas nostra corrumpat, ne aliorum pulchritudinem foeditas nostra contaminet, ne aliorum ardentes exstinguamus lampades; ne, quod absit, simul cum fatuis virginibus a regno Dei excludamur. Sed tales nos econtra exhibeamus, ut nostra humilitas aliorum confundat superbiam, nostra patientia proximorum exstinguat iracundiam, nostra obedientia pigritiam aliorum tacite increpet, noster fervor aliorum teporem excitet. Tales insuper nos exhibeamus, ut cunctis in exemplo luminis simus. Unde Dominus praecipit dicens: Sic luceat lux vestra coram hominibus, ut videant opera vestra bona, et glorificent Patrem vestrum, qui in coelis est (Matth. V, 16). Hinc [Col. 0602C] Paulus apostolus ait: In omnibus ergo teipsum praebe exemplum bonorum operum, in verbo, in conversatione, in charitate, in fide, in castitate, etc. (Tit. II, 7; I Tim. IV). Hinc etiam Gregorius doctor egregius in expositione Ezechielis dicit: Quisquis igitur in occulto bene vivit, sed alieno provectui minime proficit, carbo est. Qui vero in imitatione sanctitatis positus lumen ex se rectitudinis multis demonstrat, lampas est, quia et sibi ardet et aliis lucet. Item ipse: Qui enim, inquit, vitam suam ab aliis sciri refugiunt, sibimetipsis accensi sunt, sed aliis in exemplum luminis non sunt. Hi autem qui exempla virtutum praerogant, et lumen per vitam boni operis, et verbum praedicationis aliis demonstrant, jure lampades appellantur. Hinc etenim beatus Hieronymus [Col. 0602D] ait: Innocens et absque sermone conversatio quantum exemplo prodest, tantum silentio nocet. Hinc enim satis evidenter ostenditur quod et conversatione et verbo omnibus esse debemus in exemplum.

Sed valde cavendum est solitariis ut laudabiliter vivant, sed laudari non appetant, ne pro ipsa laude in elationem aut vanam gloriam incidant, ne in ipso quidem pestifero vitio vanae gloriae ruant: oportet ut semper illud Apostoli exemplum in corde teneant: Qui gloriatur, in Domino glorietur (I Cor. I, 31). Et iterum: Si gloriari oportet, non expedit quidem (II Cor. XI, 30). Idcirco enim hoc dico quia satis rarum est ut laudabiliter viventem laus humana non capiat, et vana gloria non subripiat. Ille igitur modis omnibus [Col. 0603A] se dedit ad exemplum pertrahi, qui cunctis carnis passionibus moriens, jam spiritualiter vivit et vanam gloriam contemnit.



CAPUT XXII. De his qui in regimine prodesse possunt, et propter quietam vitam praeesse refugiunt.

Sunt nonnulli qui magnis muneribus sapientiae et scientiae ditati, dum solius contemplationis studio inardescunt, parere utilitati proximorum in praedicatione refugiunt, secretum quietis diligunt, secessum speculationis appetunt. Qui nimirum si vocati culmen regiminum suscipere renuunt, ipsa sibi plerumque dona adimunt, quae non pro se tantummodo, sed etiam pro aliis acceperunt. Cumque sua et non [Col. 0603B] aliorum lucra cogitant, ex tantis procul dubio rei sunt, quantis venientes ad publicum prodesse potuerunt. Qua enim mente is qui proximis profuturus enitesceret, secretum praeponit suum, quando ipse summi Patris Unigenitus, ut multis prodesset, de sinu Patris egressus est ad publicum nostrum? Denique ipsa Veritas discipulis in Evangelio dicit: Non potest civitas abscondi supra montem posita (Matth. V, 14). Et iterum: Nemo accendit lucernam et ponit eam sub modio, sed super candelabrum, ut luceat omnibus qui in domo sunt (Luc. XI, 33). Hinc Petro ait: Simon Joannis, amas me (Joan. XXI, 15)? Qui cum se amare protinus respondisset, audivit: Si diligis me, pasce oves meas (Ibid., V, 16). Si ergo testimonium dilectionis est cura pastionis, quisquis virtutibus [Col. 0603C] pollens gregem Dei renuit pascere, pastorem summum convincitur non amare. Si curam proximi sicut nostri gerimus, quasi utrumque pedem per calceamenta munimus. Qui vero suam cogitans, utilitatem proximarum negligit, quasi unius pedis calceamentum cum dedecore amittit. Sunt etiam nonnulli qui ex sola humilitate aliis praeesse refugiunt, ne his quos superiores sibi aestimant praeferantur: quorum profecto humilitas, si caeteris quoque virtutibus cingitur, tunc ante oculos Dei vera est, cum ad respuendum hoc quod utiliter subire praecipitur pertinax non est. Neque enim vere est humilis, qui superni nutum arbitrii ut debeat praeesse intelligit et tamen contemnit. Cum enim sibi regiminis culmen imperatur, si jam donis praeventus est, quibus aliis [Col. 0603D] praeesse et prodesse possit, et ex corde debet fugere, et invitus obedire. Huc usque beatus Gregorius. Nam de eadem re ait sanctus Isidorus: Vir, inquit, ecclesiasticus et crucifigi mundo per mortificationem propriae carnis debet, et dispensationem ecclesiastici ordinis, si ex Dei voluntate provenerit, nolens quidem, sed humilis gubernandam suscipiat. Multis intercipit Satanas fraudibus eos qui vitae sensus et utilitate praestantes praeesse et prodesse aliis nolunt; et dum eis regimen animarum imponitur, renuunt, consultius arbitrantes otiosam vitam degere quam lucris animarum insistere. Quod tamen decepti agunt per argumentum diaboli fallentis eos per speciem boni, ut dum illos a pastorali officio retrahit, [Col. 0604A] nequaquam proficiant qui eorum verbis atque exemplis instrui poterant.



CAPUT XXIII. De vita et moribus solitariorum, et qualiter eis in solitaria vita conversandum sit.

Beatus igitur Paulus apostolus de nostra vita ac conversatione, ut ita dicam, sollicitus, more paterno nos admonet diceens: Videte vocationem vestram, etc. (I Cor. I, 26). Quapropter et nos videamus vocationem nostram, quia aut aliquid aut nihil prodest quod solitariam vitam expetimus, si tales in ea sumus quales in saeculo esse potuimus. Venire quidem ad solitariam vitam summa perfectio est, sed non perfecte in solitudine vivere, summa damnatio est. Quid enim prodest si locus quietus tantum corporaliter [Col. 0604B] teneatur, et inquietudo in corde versetur? Quid, inquam, prodest si in habitatione silentium sit, et in habitatoribus vitiorum sit tumultus, et conluctatio passionum, si exteriora nostra serenitas teneat, et interiora tempestas? Non ideo ad solitariam vitam venimus, ut rebus omnibus abundantes omni quiete frueremur. Non utique ad requiem nec ad securitatem, sed ad pugnam huc venimus, ad agonem processimus, ad exercenda cum vitiis bella properavimus. Vitia enim nostra hostes nostri sunt. Caveamus autem ne unquam cum eis habeamus foedus. Necessaria enim nobis est pervigil cura indefessaque custodia, quia hostis iste sine pace est: vinci potest, et recipi in amicitia non potest. Et ideo praelium istud quod suscipimus satis arduum, [Col. 0604C] satis durum, satis periculosum est, quia intra hominem geritur et nisi cum ipso homine non finitur. Ideo ergo ad hanc tranquillam, secretam et spiritualem vitam venimus, ut quotidie contra passiones nostras infatigabili congressione decertemus, ut cordis nequitias circumcidamus vel linguae gladium retundamus. Turrim namque excelsam exstruere volumus, praeparemus nobis sumptus ad structuram, ut coeptum aedificium ad perfectionem deducamus; ne quando praetereuntibus veniamus in derisum, et gratulentur de nobis inimici nostri, et dicant: Isti coeperunt aedificare, et non potuerunt consummare. Avertat autem Dominus hoc improperium a nobis (Luc. XIV, 30). Haec enim turris non ex lapidibus construitur, sed ex virtutibus animae; nec auri et [Col. 0604D] argenti sumptibus indiget, sed conversatione fideli: nam terrenae opes plurimum ad aedificandum impediunt. Difficile namque est duobus dominis servire, nec potest quisquam serviens mammonae spiritualia arma portare, sed jugum suave Christi repellit et projicit a se; et quidquid grave et onerosum est animae suae, suave ei videtur ac leve. Istiusmodi solitarius a propriis armis vulneratur, et cum diligit periculum, incidit in mortem. Nos autem si cupimus militare Deo, illi soli serviamus, et terrenas opes postponamus. Peculiariter autem ad professionem nostram pertinet, nihil honoris in hac vita requirere, sed honores fugere, et ad aeternae remunerationis promissa animum praeparare, subjectione atque abjectione [Col. 0605A] gaudere, voluntariam paupertatem amplecti, et non solum facultates, sed etiam ipsas cupiditates de cordibus nostris eradicare; quia nihil prodest non habere divitias, cui voluntas suppetit habendi eas. Non enim tantum habere debemus, quantum cupiditas concupiscit, sed quantum necessitas poscit. Habendi enim amor, nisi ad integrum resecetur, ardentior est in parvis et plus torquetur in minimis. Est autem et alia causa valde dura et nimis dolenda, hoc est omni intentione studium laboris impendere, et fructum non recipere post laborem. Quid enim prodest jejunare et vigilare, et mores non corrigere? Sic est quomodo si aliquis extra vineam aut circa vineam exstirpet et excolat, et vineam ipsam desertam ac incultam relinquat, ita ut spinas [Col. 0605B] et tribulos germinet. Aut quid prodest afflictio corporalis, si linguae nequitiis et obtrectationibus polluamur, cum apostolus dicat: Si quis putat se religiosum esse, non refrenans linguam suam, sed seducens cor suum, hujus vana est religio (Jac. I, 26). Nonne omne opus nostrum velut fumus atque umbra evanescit, et velut favilla stupae in nihilum redigitur? Quapropter frustra nobis de corporis cruce et pectoris afflictione blandimur, si exterior homo noster, hoc est corpus nostrum, sanctis laboribus exercetur, et interior a passionibus, hoc est, a detractione, ab ira, ab indignatione, ab hypocrisi et caeteris hujusmodi vitiis non curatur. Hujusmodi quippe solitarius talis videtur mihi esse, quomodo si a foris statuam auream faciat aliquis quae intro lutea sit; vel quomodo [Col. 0605C] si domus magnifica arte exstructa, a foris pulcherrimis depicta videatur coloribus, ab intus serpentibus et scorpionibus plena sit. De talibus enim Christus in Evangelio dicit: Vae vobis, hypocritae, qui similes estis sepulcris dealbatis, quae a foris hominibus parent speciosa; intus vero pleni estis hypocrisi et iniquitate (Matth. XXIII, 27). Ipse quoque Dominus velut pius medicus hac de causa nobis infirmis paulo superius dat consilium, dicens: Munda prius quod intus est calicis et paropsidis, ut fiat et id quod deforis est, mundum (Ibid., V. 26). Hoc est, munda prius cor tuum ab omni hypocrisi et iniquitate, et ab omni ira et detractione, et tunc erit opus tuum lucidum totum, et non habens aliquam partem tenebrarum.



CAPUT XXIV. [Col. 0605D] Item de eadem re quae supra.

Certi enim simus, secundum Domini nostri sententiam superius dictam, quod nisi nostras quotidie caveamus et circumcidamus passiones, deteriores nos multum effici quam fuimus dum in saeculo viveremus, ita ut fiant extrema nostra pejora prioribus. Quapropter non solum nobis a capitalibus criminibus caveamus, sed etiam ipsas parvas negligentias quotidie quasi venenum diaboli respuamus. Sicut enim per minutissimas rimulas in sentinam navis guttae concurrunt, sic et minuta peccata quotidie in animas nostras confluunt. Et sicut navis posteaquam de fluctibus pelagi evasit, si in portu exsentinata non fuerit, de minutissimis guttis impletur et mergitur; ita [Col. 0606A] et solitarius, devictis et superatis mundi hujus criminibus, quasi periculosis fluctibus, cum ad portum solitudinis venerit, si repentina et minuta peccata de animae suae sentina exhaurire neglexerit, in ipso quietis portu naufragii discrimen incurrit.

Sed dicit aliquis: Quomodo potest anima exsentinari? Utique orando, vigilando, jejunando, abstinendo, ipsa peccata confitendo, veram charitatem, veram humilitatem, veram patientiam exhibendo. Quanquam enim solitarius sit justus et sanctus, nunquam necesse est ut in hac vita sit securus, quia, ut ait Scriptura: Nescit homo utrum amore an odio dignus sit, sed omnia in futuro reservantur incerta. Multi enim adhuc laquei tensi sunt ante pedes animae nostrae. Sicut enim quis transiens super flumen, [Col. 0606B] per angustias arctissimi pontis, etiamsi majorem partem inoffenso pede jam periculi evasisse se credat, cum in ultimo pontis spatio venerit, et si paululum titubaverit, casum quem in medio pontis timebat, incurrere poterit. Sic nos etiamsi magna pars vitae istius prospere videatur jam fuisse transacta, non ideo fiduciam praesumamus, cum adhuc periculi pars extrema minetur. Nemo ergo securum se esse judicet, antequam ad finem felici consummatione perveniat. Quid ergo prodest si mihi vinea spem omnem in flore ostendat, et vel ferarum incursio, vel vastitas grandinis, spem omnem in consummatione subducat? Ideoque omnis prosperitas, omnis labor felicitatis in fine consistit. Ne ergo nimia securitate solvamur, adducatur illa Domini sententia [Col. 0606C] in medium, de qua dicitur: Utinam calidus esses, aut frigidus! nunc autem quia tepidus es, incipiam te evomere ex ore meo (Apoc. III, 15). Ac si dicatur: Melius tibi fuerat in saeculo remansisse frigidum, quam in solitaria vita esse tepidum. Nunc autem quia de saeculo recessisti, et fervorem spiritualem prae negligentia apprehendere noluisti, tepidus effectus es, vix iterum ex ore Domini respiciendus evomeris. Et ideo necesse est nobis diligenter attendere illam divinae Scripturae sententiam dicentis: Omni custodia serva cor tuum (Prov. IV, 23). Oportet itaque ut invicem opera nostra quotidie consideremus et perspicaciter attendamus: quis nostrum in opere Dei sit promptior, quis in oratione ferventior, in lectione sollicitior, in castitate purior, in lacrymarum [Col. 0606D] ubertate profusior, in corpore honestior, in corde sincerior; quis in ira sit mitior, in mansuetudine modestior, in risu rarior, in compunctione ferventior, in gravitate fundatior, in charitate jucundior; et sic nosmetipsos quotidie ipsi nobiscum de conversatione nostra rationem habeamus ad invicem dicentes: Videamus si hunc diem sine peccato, sine invidia, sine murmuratione, sine ira ac detractione transegimus. Videamus si hodie aliquid quod ad profectum nostrum et ad aedificationem aliorum pertinet, operati sumus. Videamus si plus hodie risui, si plus cibo ac potui, si plus otio ac somno quam decebat, indulsimus. Si minus legimus, si minus oravimus quam debuimus: ac sic de omnibus negligentiis [Col. 0607A] nostris compungamur in cubilibus, hoc est, in cordibus nostris; et si aliquod bonum in nobis, Domino largiente, conspicimus, illi, a quo est omne bonum, gratias referamus. Si vero, quod absit, aliquod vitium in nobis deprehenderimus, illud nobismetipsis reputemus, et ad poenitentiam denuo recurramus. Haec autem quae supra breviter praelibavimus, generaliter ad omnes pertinent solitarios; et non solum ad eos, verum etiam ad omnes Dei servos et catholicos Christianos. Praeterea quoque si duo fuerint simul, ita ut praefatum est, solitarii, oportet ut non otio torpeant, non detractionibus et obscenis confabulationibus incumbant, sed aut psalmorum modulationibus, aut divinis lectionibus, aut certe manuum operationibus insistant, horas canonicas cum omni [Col. 0607B] devotione custodiant, et in his divinum officium impleant, moxque ut datum fuerit signum, ad oratoria propria conveniant. Quotidie quoque ad collationem simul veniant, ubi de Dei servitio et de communi profectu tractent, et pro admissis sibi invicem veniam postulent. Si autem unus solummodo fuerit solitarius, ipse etiam quotidie collationem secum habeat. Sedeat quidem quotidie in tribunali mentis suae, et statuat se ante faciem suam, atque ita in corde suo constituto judicio adsit accusatrix ejus cogitatio, testis conscientia, carnifex timor: deinde sanguis animae confitentis per lacrymas profluat; postremo in conscientia sua se indignum et peccatorem fore judicet. Haec quidem de uno.

Si autem, ut praedictum est, duo fuerint, honorem [Col. 0607C] sibi invicem humiliter deferant. Junior natu eum qui aetate senior est obsequio sanctitatis veneretur: senior vero aetate juniorem dictis et exemplis ad bene vivendum informet. Nobilis genere nequaquam ignobili se praeferat. Sciat autem quia non est personarum acceptio apud Deum. Neque enim is, qui scientiae doctrinis, et caeterorum bonorum operum praerogativis pollet, se alteri praeferat, sed potius de muneribus sibi divinitus collatis Deo gratias agat, semper illud Apostoli perpendens, quo dicitur: Qui se stare putat, videat ne cadat (I Cor. X, 12). Et illud Hieronymi: Timendum est, inquit, et cavendum, ne veterem gloriam et solidam firmitatem unius horae procella subvertat. Charitatis autem officio se alterutrum humiliter praeveniant. Ad illorum [Col. 0607D] autem infirmitates procurandas invicem condescendant, et eorum necessitates invicem provideant: et quotidie, si locus ita fuerit congruus, ita pariter reficiantur utrisque et spiritualibus et carnalibus dapibus. Una prosperitas sit utriusque similiter et adversitas, si forte contigerit. Unius voluntas alterius voluntati succumbat. Utrorumque illorum voluntates Domini voluntati, imo servituti subjiciantur; et non quod singuli singillatim cupiunt, sed quod utrique disponunt, agant; illam Dominicam semper reminiscentes sententiam: Non veni, inquit, voluntatem meam facere, sed ejus qui misit me, Patris (Joan, VI, 38).


[Col. 0608A]
CAPUT XXV. De instrumentis bonorum operum.

Cum ergo omnium sanctarum Scripturarum paginae instrumentis bonorum operum sint refertae, et per earumdem sanctarum Scripturarum campos inveniri possint arma quibus vitia comprimantur et virtutes nutriantur, necesse est tamen huic regulae sententiam cujusdam Patris inserere de instrumentis bonorum operum; in qua sub magna brevitate quid solitariis agendum quidve vitandum sit, continetur. Oportet enim eos 1. Imprimis Deum diligere ex toto corde, tota anima, tota virtute. 2. Deinde proximum tanquam seipsum. 3. Deinde non occidere: hoc est, non detrahere; quia, ut ait apostolus: Qui detrahit fratri suo, homicida est (Joan. III). [Col. 0608B] 4. Deinde non adulterare. 5. Non furtum facere. 6. Non concupiscere. 7. Non falsum testimonium dicere. 8. Honorare omnes homines. 9. Et quod sibi quis fieri non vult, alii ne faciat. 10. Abnegare semetipsum sibi, ut sequatur Christum. 11. Corpus castigare. 12. Delicias non amplecti. 13. Jejunium amare. 14. Pauperes recreare. 15. Nudum vestire. 16. Infirmum visitare. 17. Mortuum sepelire.

Quaerendum est itaque quomodo possit solitarius infirmum vel in carcere positum visitare, aut mortuum sepelire, qui non habet quidem facultatem de cellula foras exire. Infirmum enim, vel in carcere positum, ille procul dubio visitat, qui in lecto vel in tenebris vitiorum videt aliquem jacere, et morbo suae iniquitatis laborare, eumque suo exemplo operationibus [Col. 0608C] atque antidoto salubris exhortationis roborat, quem in bona actione titubare ac debilitari cernebat. Mortuum quoque ille sepelit qui pro eo devote seduleque preces ad Dominum fundit: non solum autem mortuum sepelit, sed etiam eum, ut ita dicam, a morte suscitat, quando videt aliquem funibus peccatorum suorum obstrictum, et in tenebris suae iniquitatis quodammodo sepultum, eumque ad confessionem ac poenitentiae lamenta per sacrae admonitionis studium provocat, atque ut ad viam salutis redeat salubriter instigat. Quocirca sciendum est nobis quia major merces est, peccatorem suscitare de vitiis quam mortuum de sepulcro. Sequitur. 18. In tribulatione subvenire. 19. Dolentem consolari. 20. A saeculi actibus se facere alienum. [Col. 0608D] 21. Nihil amori Christi praeponere. 22. Iram non perficere. 23. Iracundiae tempus non reservare. 24. Dolum in corde non tenere. 25. Pacem falsam non dare. 26. Charitatem non derelinquere. 27. Non jurare, ne forte perjuret. 28. Veritatem corde et ore proferre. 29 Malum pro malo non reddere. 30. Injuriam non facere, sed et factam patienter sufferre. 31. Inimicos diligere. 32. Maledicentes se non remaledicere, sed magis benedicere. 33. Persecutionem pro justitia sustinere. 34. Non esse superbum. 35. Non vinolentum. 36. Non edacem. 37. Non somnolentum. 38. Non pigrum. 39. Non murmurosum. 40. Non detractorem. 41. Spem suam Deo committere. 42. Bonum aliquod in se cum viderit, Deo applicet, [Col. 0609A] non sibi. 43. Malum vero semper a se factum sciat et sibi reputet. 44. Diem judicii timere. 45. Gehennam expavescere. 46. Vitam aeternam omni concupiscentia spirituaii desiderare. 47. Mortem quotidie ante oculos suspectam habere. 48. Actus vitae suae omni hora custodire. 49. In omni loco Deum se respicere pro certo scire. 50. Cogitationes malas cordi suo advenientes mox ad Christum allidere. 51. Et seniori spirituali patefacere. 52. Os suum a malo vel pravo eloquio custodire. 53. Multum loqui non amare. 54. Verba vana, aut risui apta, non loqui. 55. Risum multum et excussum non amare. 56. Lectiones sanctas libenter audire. 57. Orationi frequenter incumbere. 58. Mala sua praeterita cum lacrymis vel gemitu quotidie in [Col. 0609B] oratione Deo confiteri; et de ipsis malis in reliquo emendare. 59. Desideria carnis non perficere: voluntatem propriam odisse. 60. Praeceptis seniorum in omnibus obedire, etiamsi ipsi aliter, quod absit, agant; memores illius Dominici praecepti: Quae dicunt facite; quae autem faciunt facere nolite (Matth. XXIII). 61. Non velle dici sanctum antequam sit; sed prius esse, quod verius dicatur. 62. Praecepta Dei factis quotidie adimplere. 63. Castitatem amare. 64. Nullum odisse. 63. Zelum et invidiam non habere. 66. Contentionem non amare. 67. Elationem fugere. 68. Seniores venerari. 69. Juniores diligere. 70. In Christi amore pro inimicis orare. 71. Cum discordantibus ante solis occasum in pacem redire. 72. Et de Dei misericordia nunquam desperare.
[Col. 0609C]

Ecce haec sunt instrumenta artis spiritualis; quae cum fuerint a nobis die noctuque ineffabiliter adimpleta, et in die judicii reconsignata, illa nobis merces a Domino recompensabitur, quam ipse promisit: Quod oculus non vidit, nec auris audivit, nec in cor hominis ascendit quae praeparavit Deus his qui diligunt eum (I Cor. II, 9). Officina vero ubi haec diligenter operemur, claustra vel cellulae sunt solitariorum, et stabilitas in retrusione.



CAPUT XXVI. De observatione mandatorum Dei.

Omnibus quidem Christianis expedit observare et obedire mandatis Domini nostri Jesu Christi, et maxime solitariis. Sed sciendum nobis est quod ad conservandam memoriam Dei, et ad obediendum [Col. 0609D] praeceptis ejus plurimum prodest etiam secretius et remotius habitare. Nam permixtim vivere cum his qui negligentius agunt circa timorem Dei, et contemptum habent mandatorum ejus, plurimum nocet; sicut et Salomonis sermo testatur dicens: Cum homine irreligioso ne habitaveris, ne forte discas semitas ejus, et facias laqueos animae tuae (Eccli. XXXVII, 12). Et iterum: Ne aemuleris hominem injustum, ne imiteris vias ejus (Prov. III, 31). Unde et Petrus apostolus ait: Justum igitur et valde justum est separari eum qui salvari vult, ab eo qui non vult. Hinc Paulus sub magna denuntiatione dicit: Denuntiamus autem vos, fratres, per adventum Domini nostri Jesu Christi, ut subtrahatis vos ab omni fratre inordinate ambulante [Col. 0610A] (II Thess. III, 6). Hinc etiam Hieronymus ait: Negotiatorem clericum, et ex inope divitem, et ex ignobili gloriosum, quasi quamdam pestem fuge: corrumpunt enim bonos mores confabulationes pessimae. Tu aurum contemnis, alius diligit; tu calcas opes, ille sectatur; tibi cordi est mansuetudo, silentium, secretum; illi loquacitas. Hic satis evidenter ostenditur quod plurimum impedit societas et permixtio eorum qui vitam dissimilem ducunt.

Igitur ut neque per oculos, neque per aures recipiamus malas delectationes ad peccandum, et ut orationi possimus vacare liberius, oportet omnino habitare secretius atque remotius: hoc enim modo et praecedentes consuetudines a nobis excidere poterimus, in quibus contra praecepta Dei agebamus. [Col. 0610B] Non enim parvus labor est ut se aliquis a priori non bona consuetudine reflectat ac revocet. Unde illud vulgare proverbium dicitur: Mala consuetudo aut vix aut nunquam tollitur. Quapropter si volumus mandata Dei observare et custodire, studeamus primo omnium nos ipsos abnegare, et crucem Christi tollere et sic eum sequi. Ipse Dominus ad amorem sui et observationem mandatorum suorum nos provocat, dicens: Si diligitis me, mandata mea servate (Joan. XIV, 15). Et iterum dicit: Qui habet mea mandata, et servat ea, ille est qui diligit me (Ibid., v. 21). Tunc namque diligimus Deum, si ejus mandata servamus, et omnia visibilia pro amore ejus contemnimus. E contrario tunc nequaquam eum diligimus, cum ejus praecepta non custodimus. Unde [Col. 0610C] Joannes apostolus ait: Qui dicit quoniam diligo Deum, et mandata ejus non custodit, mendax est (I Joan. IV, 20). Vere enim diligimus Deum, si ejus mandata observamus. In operatione autem mandatorum ejus cognoscere possumus utrum Deum diligamus an non. Non enim ordinem mandatorum Christi hic inserere per omnia disposuimus, sed ex parte, et quantum ad propositum nostrum sufficit, et praesens ratio postulat. A parte enim totum intelligitur. Primum itaque ea commemorare oportet quae nos ad amorem Dei et proximi provocent, id est: Diliges Dominum Deum tuum ex toto corde tuo, et ex tota mente tua, et ex omnibus viribus tuis; hoc est maximum et primum mandatum. Secundum autem simile est huic: Diliges proximum tuum sicut teipsum. [Col. 0610D] In his duobus mandatis tota lex pendet et prophetae (Matth. XXII, 37). Unde beatus Gregorius ait: Praecepta Dominica multa sunt et unum. Multa per diversitatem operis, unum in radice dilectionis. Si in his duobus praeceptis tota lex pendet et prophetae, et si utilitas omnium mandatorum una est, et si omnia mandata unum esse videntur, tunc non est nobis necesse cuncta mandata Dei in hoc capitulo sigillatim inserere. Sed videamus quid sit quod nobis praecipitur: Diliges Dominum Deum tuum ex toto corde tuo. Quid enim est Deum ex toto corde diligere, nisi ut cor nostrum non sit inclinatum ad ullius dilectionem amplius quam Dei? Verbi gratia, si aurum, si argentum, si varias possessiones et honores [Col. 0611A] temporales, si mancipia, et animalia, caeteraque hujusmodi toto affectu diligimus, Deum ex toto corde non amamus. Pro quanta enim parte in aliquo horum amor cordis nostri fuerit occupatus, pro tanta parte minus est ad Deum, et pro tanta parte minus diligimus Deum. Sicut enim casta mulier, quae virum suum amat, nullum alium amat, ita et homo, si Deum amat, mundum non amat: si autem mundum amaverit, jam Deum ex toto corde non diligit. Et ideo reflectamus cor nostrum, et mentem nostram, et omnes actus nostros ab amore visibilium rerum, et Deum ex toto corde, et ex tota anima, et ex tota virtute diligamus. Tunc enim Deum diligimus, si omnes sensus nostri, qui pertinent ad mentem, Deo vacant: si intellectus noster [Col. 0611B] Deo ministrat, si sapientia nostra circa Deum est, si omnis cogitatio nostra ea quae Dei sunt tractat. Tunc etiam vere Deum diligimus, si semper de ejus servitio cogitamus et loquimur, et ejus mandata juxta vires adimplere satagimus. Deus enim non se verbis tantum vult diligi, sed corde puro et operibus justis. Non postulat a nobis aurum neque argentum, neque aliquid hujusmodi; sed si fuerint nobis ista, dispertiri egentibus praecipit. Nos ipsos quaerit, in nobis requiescere cupit. Hoc solummodo a nobis exigit ut eum ex toto corde diligamus, et mandata ejus custodiamus, et templa nostra impolluta ei servemus, quatenus ipse semper in nobis habitet, et nos in illo permaneamus. Quapropter accedamus ad eum et copulemur in affectu ejus.
[Col. 0611C]

Sequitur: Diliges, inquit, proximum tuum sicut teipsum. Qui diligit proximum, inquit Apostolus, legem implevit (Rom. XIII, 8); qui autem e contrario odit, homicida est. Qui proximum suum diligit sicut seipsum, non occidit illum, non mentitur illi quem diligit, non falsum testimonium de eo dicit, nec illius rem concupiscit; non insuper hoc quod non vult ut faciat ei aliquis, facit illi quem sicut seipsum diligit. Sequitur: In his duobus mandatis tota lex pendet et prophetae (Matth. XXII, 40); jam enim supra diximus, ut omnium mandatorum una est utilitas, et omnia mandata unum videntur esse mandatum, ita sibi invicem cohaerent, ut alterum sine altero esse non possit. Nec enim Deus vere sine proximo, nec [Col. 0611D] proximus vere diligitur sine Deo. Nam, sicut supra diximus, impossibile est omnia mandata Dei in hoc capitulo inserere, sed breviter succincteque ea commemoravimus quae nos ad amorem Dei possint excitare. Sciendum tamen nobis est quia non solum praecepta evangelica, verum etiam prophetica et apostolica mandata diligentissime scrutari, et fidelissime observare, et obedire eis debemus. Ideoque studeamus Deum ex toto corde diligere, et mandata ejus scrutari, et semper ante oculos mentis habere, et ea non ex parte, sed per omnia diligere; quatenus illam beatitudinem consequi mereamur quam ille hymnidicus rex et propheta commemorat dicens: Beati qui scrutantur testimonia ejus, in toto corde exquirunt eum (Psal. CXVIII, 2). Studeamus etiam, [Col. 0612A] fratres mei, et proximos nostros ut propria viscera diligere, ut simul cum eis ad gaudia sempiterna feliciter pervenire et gaudere mereamur.



CAPUT XXVII. Lamentabilis descriptio de his qui praecepta Christi non observant.

De praeceptis ergo Domini nostri Jesu Christi unum adhuc capitulum excipere volui; sed cum reminiscerer quod istis temporibus pene jam nemo sit qui ea observare valeat vel satagat, majus mihi desiderium exstitit flendi quam scribendi. Merito enim lugendum est praesentis vitae tempus, in quo tot mala tantaque flagitia videmus quotidie cumulari; quae si velimus per singula considerare, nunquam poterimus a lacrymis temperare. Sic autem omnia [Col. 0612B] confusa, sic cuncta sunt resoluta, ut jam nec virtutis quidem vestigium usquam appareat. De spurcitiis enim et luxuriis, atque de caeteris nequitiis, nostris diebus mundum repletum esse perspicimus: et, quod est omnium malorum infelicius, jam nec ipsi emendamur, nec aliis emendandi exemplum praebemus; sed sumus velut sepulcra dealbata, quae a foris apparent hominibus speciosa, intus vero plena sunt ossibus mortuorum et omni spurcitia. Et contigit nobis hoc quod illis solet evenire qui vel phrenesin patiuntur, vel mente capti sunt; a quibus cum multa turpia et periculosa vel dicantur, vel etiam gerantur, nec pudoris aliquid, nec etiam poenitudinis capiunt, quinimo, et magnifici sibi ac sapientiores videntur esse sanis ac sapientibus. Ita ergo et [Col. 0612C] nos, cum omnia quae sanitati contraria sunt gerimus, nec hoc ipsum quidem quod est sanitas novimus. Si forte enim in corpore parum aliquid morbi nos pulsaverit, statim medicos adhibemus, et pecunias eis damus, et omni observantia, quod nobis competit, gerimus, nec prius cessamus quam ea quae nobis molesta sunt mitigentur. Anima vero cum quotidie vulneretur, lanietur, uratur, praecipitetur, et modis omnibus pereat, nec parva quidem pro ipsa nos cura sollicitat. Certum est enim quod nos omnes pariter corrumpit et absumit incuria, dum nemo est qui opportuna praebeat et inopportuna prohibeat, et cum omnes cura indigeamus, nemo est qui medicinam praedicationis adhibeat et poenitentiam [Col. 0612D] curationis imponat. Etenim si religiosus homo aliquis extrinsecus undecunque in his partibus adveniret, et praeceptorum Christi ac nostrae conversationis confusionem videret, nescio si alios aliquos magis quam nos inimicos esse et contrarios praeceptorum Christi judicaret, et quasi qui studium quoddam habuerimus in omnibus contraria agere quam Christus nobis praecepit. Sed ne quis putet forte exaggerationis causa a me haec verba proferri, probamenta jam nunc adhibebo, non aliunde quam de ipsis Christi mandatis; Christus enim noster in Evangelio ait: Audistis quia dictum est antiquis: Non occides; qui autem occiderit, reus erit judicio. Ego autem dico vobis, quia omnis qui irascitur fratri suo, reus erit judicio: qui autem dixerit fratri suo, [Col. 0613A] racha, reus erit concilio; qui autem dixerit, fatue, reus erit gehennae ignis (Matth. V, 21, 22). Haec quidem Dominus Jesus. Nos autem tanquam increduli et infideles calcamus hanc legem, et quotidie innumeris injuriis fratres nostros afficimus, quasi inde aliquid praemii exspectemus. Sed videamus nunc quantum sit inter justitiam Pharisaeorum et Christianorum discrimen. Illos occisio reos facit judicio, nos autem ira similiter reos facit judicio. Et si nos ira reos facit judicio, quomodo audemus quotidie tam leviter non solum contra juniores, verum etiam contra aequales ac majores nostros irasci? Non solum autem de ira, verum etiam de omni verbo otioso, secundum ejusdem Domini nostri sententiam, reddituri sumus Deo rationem. Racha enim [Col. 0613B] dicitur inanis et fatuus. Et cum frater noster ita credat in Christum sicut et nos, quomodo illum audemus inanem, vel fatuum, vel absque mente vocare? Nam quod Dominus racha et fatue dicit, hoc ostendit quia nec leve quidem, nec minimum in fratre collatum convicium nobis relaxabitur, ut non pro omnibus judicemur, nisi laeso satisfecerimus, et condignam poenitentiam in hac vita agamus. Et ideo de istis levioribus mandatis sententiam dedit nobis Christus, ut et de caeteris omnibus quae praevaricamur similiter sentiamus. Praeterea quoque in tantum humanus metus timori Dei praeponitur, ut si fortiores ac potentiores nostri aliquam injuriam aut contumeliam nobis faciant, ipsas etiam prompte et [Col. 0613C] mansuete sustinemus; erga coaequales vero vel inferiores interdum nec laesi commovemur et irascimur. Quis ergo erit immunis aut alienus ab hac culpa? Si autem miles terrenus in conspectu regis terreni non ausus est irasci, neque aliquid suae indignationis ante oculos ejus ostendere, quomodo audemus coram Rege aeterno irasci, et indignationem nostram ante faciem ejus ostendere? Rex ergo terrenus deforis tantum videt hominum corpora, et ipsa solummodo habet in potestate: Rex vero coelestis cordis nostri conspicit arcana, et potestatem habet utrumque, et corpus et animam, perdere in gehennam. Propter quod nec erga famulos quidem negligendum est istud praeceptum: neque enim sine causa debemus contra ipsos irasci, quia et illi a [Col. 0613D] Christo simili ut nos libertate sunt donati. Neque etiam si aliquem videmus mandatum Domini praeterire, irasci contra cum debemus, sed potius miserationem et compassionem erga illum nos habere oportet, secundum eum qui dixit: Quis infirmatur, et ego non infirmor (II Cor. XI, 29)? Illud autem quod in sequentibus habetur, quis non infidelium etiam fabulosum judicet, cum aeterna Dei voce sancitum sit? ait enim: Si autem offers munus tuum ad altare, et ibi recordatus fueris quia frater tuus habet aliquid adversum te, relinque ibi munus tuum ante altare, et vade prius reconciliari fratri tuo; et tunc veniens offeres munus tuum (Matth. V, 25). Nos autem e contra pugnas habentes ad invicem, et dolos in corde versantes, accedimus ad altare Dei. Et cum [Col. 0614A] Deus et Dominus tantam curam reconciliationis nostrae habeat, ut patiatur munera sua relinqui, et ante altare imperfecta manere, atque interrumpi mysteria sua, donec eamus, et iracundiam cum fratribus nostris solvamus, et nodos et inimicitias: nos vero nec hoc quidem erubescimus, sed dies multos manemus in inimicitiis, et trahimus sicut funem longum iram et voluntatem malam, ignorantes quod tantum longa erit nobis poena quantum et discordia. Hoc etiam ad cumulum nostrae confusionis est, ut si quid boni nobis dicatur de inimico, non credimus; si quid autem mali, hoc solum credimus et confirmamus. Et si forte irasci nobis accidat, praecipit Dominus ut ante solis occasum iracundiam nostram finiamus. Unde dicit: Sol non occidat super iracundiam [Col. 0614B] vestram (Ephes. IV, 26). Nos autem e contra ne hoc quidem contenti sumus ut iracundiam nostram ultra solis terminum producamus, sed insidias invicem ponimus, et sive verbis sive rebus supplantare proximos nostros cupimus. Nam osculum pacis quo tempore munera sacra offeruntur, porrigere invicem in usu habemus; sed vereor ne plures ex nobis hoc labiis tantummodo faciant, cum Christus pacem non ex ore, sed ex corde desideret. Unde per haec Deus potius exacerbari quam placari credendus est. Puritas enim et veritas in conspectu Dei placent; respuit autem et odit omne quod simulatur et fingitur. Nam pro his singulis lacrymae nobis fundendae sunt, et confusio habenda est. Caetera vero praecepta quae restant, in sequenti capitulo, [Col. 0614C] ob compendii causam, breviter et diligenter discutienda relinquimus.



CAPUT XXVIII. Item de eadem lamentatione quae supra.

Jam vero quae de consentiendo adversario, vel de concupiscentia illicita, et de oculo dextro, et de manu dextra, et de relinquendis uxoribus praecipiuntur (Matth. V), quasi nec scripta sint nec audita, ita contemnuntur. In oculo enim dextro et manu dextra parentes nostros atque propinquos intelligimus: quod si ad contemplandam veram lucem nobis impedimento sunt, debemus truncare istiusmodi portiones; ne dum volumus caeteros lucrifacere, ipsi in aeternum pereamus. Nam de non jurando erubesco [Col. 0614D] proferre in medium, non solum propter juramenta, sed etiam propter perjuria. Si enim vere jurare crimen est et praevaricatio mandati, de perjurio quid dicamus? Evangelica autem veritas juramentum non recipit, cum omnis sermo fidelis pro jurejurando sit. Post haec autem Dominus ait: Si quis te percusserit in dextram maxillam, praebe illi et alteram; et volenti tecum judicio contendere, et tunicam tuam auferre, relinque illi et pallium. Et si quis angariaverit te mille passus, vade cum illo alia duo. Petenti te, da ei. Et volenti mutuari a te, ne avertaris (Matth. V, 39). Ad haec enim quid dicimus? Pro singulis autem his lacrymae nobis tantummodo proferendae sunt, et confusio habenda est: aperte enim contra haec omnia militamus. Pati autem aliquid [Col. 0615A] ex his quae scripta sunt ac ferre, neque in verbis, neque in rebus unquam volumus. Sed etsi in aliquo saltem vel leviter pulsemur, continuo velut ferae bestiae contra eos insurgimus. Sed licet nos in omnibus contraria agamus quae praecipit nobis Christus, tamen eminentius ab eo docemur; qui diripuerit, inquit, quae tua sunt, qui te laeserit, qui tibi nocuerit, non solum pro his quae tibi abstulit, non indigneris; sed et dilige, et tota charitate constringe, et etiam pro ipso ad Deum diligenter preces funde. Ac si dicatur: Cum ille qui ad diripienda quae tua sunt iniquo spiritu fuerit accensus, si te prolixiorem invenerit in largiendo quam ille venerat in diripiendo, quamvis ille sit ferus et barbarus, erubescet tamen bonitatem tuam, mitigabitur a furore, [Col. 0615B] resipiscet continuo et facti poenitebit, ac suum quidem peccatum exhorrescet, tui vero animi virtutem mirabitur et amabit. Sed hoc ubi nunc invenio? Cujus enim talem vitam mirabor? Neminem autem nunc invenire queo qui hanc injuriam patienter ferre velit. Christus enim nos orare pro persequentibus et calumniantibus jubet; nos autem non solum contra inimicos, sed etiam contra amicos saepe inimicitias et insidias ponimus. Christus maledicentibus benedici jubet, nos e contra non solum multiplicatas maledictiones restituimus, sed etiam, si possumus, pro verbis flagellis eos caedimus. Nonne tibi videntur, o homo, omnimodis contraria esse, ut dixi, praeceptis Christi quae gerimus? Nonne magis pugnam habemus contra mandata ejus, quam obedientiam? [Col. 0615C] Et ideo merito lugemus, et inobedientiam nostram merito plangimus. Sed dicit aliquis: Impossibilia nobis praecipit Christus. Quid agis, o homo? nunquid ignoras quid David in Saul fecit? Quid Stephanus martyr, qui pro lapidantibus exoravit? Oblitusne es quid ipsemet Christus docuit et fecit, dicens: Pater, ignosce illis, non enim sciunt quid faciunt (Luc. XXIII, 34)? Volentibus enim observare Christi praecepta, non sunt impossibilia, sed levia; nolentibus vero et inobedientibus videntur esse dura et impossibilia, cum idem Dominus dicat: Onus meum leve, et jugum meum suave (Matth. XI, 30). Jam vero quid dicam de hoc quod scriptum est in oratione Dominica: Dimitte nobis debita nostra, sicut et nos dimittimus debitoribus nostris (Matth. VI, 12)? [Col. 0615D] Quisnam est ex omnibus nobis qui cum fiducia haec Deo dicere audeat? Nam etsi nihil faciamus inimicis et debitoribus nostris, habemus tamen intra nos insanabile vulnus irae retentum in corde. Et si tantummodo non laedas eum qui te laesit, avertis te tamen ab eo, nec libenter eum vides, manet sine dubio vulnus in pectore, et dolor augescit in corde. Nunquid tu ita vis propitium tibi fieri Deum, ut non quidem te laedat, avertat se tamen abs te, et peccatorum tuorum memoriam teneat et videre te nolit? Igitur qualem vis esse erga te Deum, cum peccatorum veriam poscis, talem te exhibere debes his qui deliquerunt in te, sicut et sapientium quidam dixit: Homo homini servat iram, et a Deo [Col. 0616A] quaerit medelam (Eccli. XXVIII, 3). Et si homo erga hominem non habet misericordiam, quis propitiabitur delictis ejus? Vellem silere jam et huc usque progressus finem sermonibus meis imponere. Erubesco enim et confundor ultra procedere. Sed quid iterum tacere proderit, cum ab ipsis mandatis Christi, quae impugnamus, silenter etiam arguamur? Quomodo autem latebimus, cum qui novit corda nostra, judicaturus est ea? Quid ergo dicam de illo mandato quo jubemur non thesaurizare super terram? Caeteri vero quasi e contrario audierint praeceptum, et quasi dictum sit ad eos: Thesaurizate omni modo super terram; ita relinquentes coelum adhaeserunt terrae, et insaniunt erga pecunias congregandas, totoque affectu odiunt Deum, diligunt autem [Col. 0616B] mammonam. Quod autem dictum est. Nolite cogitare de crastino, nec audire scio aliquem, nec omnino servare. Et propterea de hoc mandato dicere aliquid erubesco. Etenim oportebat nos quocunque pacto loquente Christo et pronuntiante non dubitare, sed credere. Nunc vero etiam cum et causas et rationes adhibeat mandatorum suorum, atque exemplis ea validissimis muniat, nec sic quidem erubescimus. Propter hoc enim et avium quae non arant, neque seminant, et liliorum, quae non nent, similitudines posuit, ut nemo dubitaret, et tamen nos sicut gentes, aut forte etiam aliquid desperabilius gentibus de his cogitando consumimur. Sed de hoc, ut dixi, mandato plura dicere erubesco, ad sequentia tamen veniam, si forte alicubi solatium qualecunque [Col. 0616C] mei pudoris inveniam. Quid ergo sequitur post haec? Nolite judicare, ut non judicemini (Matth. VII). Ego enim solatium mei pudoris invenire credebam, augmenta nunc confusionis reperi. Si autem nullum nobis peccatum aliud fuisset admissum, pro hoc solo gehennae nos tradi satis abundeque sufficeret; quippe qui in alienis delictis severi et amarissimi judices residemus, nostras autem trabes in oculis propriis infixas non videmus: a quo vitio neque saeculi hominem, neque monachum, neque etiam solitarium ullum facile reperies liberum. Neque etiam de hoc exhorrescimus quod idem ipse ait: In quo enim judicio judicaveritis, judicabimini (Ibid.). Nam dic mihi, quid laboris habet ut non judices alium? Nos autem qui cum possimus sine labore mandatum [Col. 0616D] Dei servare, laboramus et nitimur ut illud praevaricemur. Quia et revera ipse pronuntiavit de praeceptis suis quod nihil in eis onerosum sit, sicut paulo ante retuli, id docens: Jugum meum suave est, et onus meum leve (Matth. XI, 30). Nos namque e contra gravia efficimus quae ille levia constituit. Quamvis enim sint aliqua in quibus paululum laboris adhibendum est, tamen quidquid ipse praecepit leve est, etiam si sit tribulatio. Et si tribulatio, quomodo leve est? Leve, inquam, est, quia immensum pondus futurae gloriae levem facit praesentis temporis tribulationem. Sequitur: Nolite, inquit, dare sanctum canibus, neque projiciatis margaritas vestras ante porcos (Matth. VII, 6). Nos vero e contra laudis [Col. 0617A] amore et jactantiae vitio corrupti, etiam huic praecepto contraria gerimus, atque hominibus neque intellectum purum habentibus, neque fidem sanam retinentibus, et insuper peccatorum maculis innexis, sine ulla discretione mysteriorum secreta nudamus. Multum est enim, si velimus singula quaeque mandata discutere, quae omnimodis in contemptu habentur ab hominibus, ut illud: Quodcunque vultis ut faciant vobis homines, eadem et vos facite illis (Ibid.). Nos namque e contrario omnia facimus hominibus quae ipsi nolumus pati. Et rursum, qui jussi sumus per angustam viam incedere, per latam semper incedimus. Hi autem qui videntur sustulisse crucem suam et sequi Christum, de lata et spatiosa via sollicite requirunt. Sic enim facere [Col. 0617B] solent illi qui saeculum relinquere disponunt. Cum autem de monasteriis aut retrusione vel etiam de locis habitantium percunctantur, ante omnia de requie tractant et de opportunitate. Prima tamen sollicitudo statim et prima verba ista sunt: Estne ibi requies quo eundum est? Inveniuntur ibi ea quae necessaria sunt abundanter? Primum enim, ut dixi, sollicite requirunt si nihil horum desit quae lata et spatiosa via deposcit. Quid agis, o homo? Quid loqueris? Arctam et angustam viam jussus es ambulare, utquid de requie, utquid de abundantia percunctaris? Verum ne me existimet aliquis haec dicendo alios incusare, jam nunc de meipso narrabo. Quondam cum de saeculi abrenuntiatione et de solitaria habitatione cogitare coepissem, ego scio quam [Col. 0617C] sollicite infra memetipsum perscrutabar, unde viverem, et unde mihi in ipsa habitatione ea quae necessaria sunt corpori praeberentur? Sed et illud non segniter requirebam, unde haberem vestimenta, unde luminaria, unde etiam ligna, et legumina, et caetera talia. Ita enim ego cum omni sollicitudine de requie corporis apud memetipsum tractabam. Heu! quam subtiliter ille artifex mali diabolus nos decipit, et quanta caecitate oculos nostrae mentis obducit! Ad regnum coelorum cupimus ascendere, et interrogamus si aliqua nobis difficultas occurrat in itinere. Ad coeli fastigium et divitias festinamus: ad ipsas, inquam, divitias, quas nec oculus vidit, nec auris audivit, neque in cor hominis ascenderunt; et de requie corporis percunctamur.
[Col. 0617D]

Nam sicut diximus supra, multum est si velimus singula quaeque mandata Christi in hoc loco discutere. Tamen oportet nos flere et lugere pro his singulis quae impugnamus, et in contemptu habemus, quatenus ab ipsis sceleribus quae per inobedientiam et contemptum eorumdem mandatorum Christi incurrimus, uberrimis lacrymarum fletibus ablui expiarique, Deo opitulante, mereamur.



CAPUT XXIX. De compunctione cordis.

Compunctio etenim cordis est humilitas mentis, cum lacrymis, et recordatione peccatorum, et timore judicii. Nam ex humilitatis virtute compunctio cordis nascitur. De compunctione cordis confessio [Col. 0618A] peccatorum propagatur. De confessione peccatorum poenitentia generatur. De poenitentia autem indulgentia peccatorum percipitur. Quatuor enim sunt qualitates affectionum quibus mens justi taedio salubri compungitur; hoc est, memoria praeteritorum peccatorum, recordatio futurarum poenarum, consideratio peregrinationis suae in hujus vitae miseria, desiderium supernae patriae, quatenus ad eam quantocius valeat pervenire. Quando ergo ista in corde fiunt, credendum est tunc esse Deum per gratiam cordi humano praesentem. Praeterea quoque oportet nos, qui compunctionem cordis perfecte desideramus habere, prius animo et mente ab omni perturbatione ac fluctuatione visibilium rerum secedere, atque ad illa conscendere silentia ubi quies [Col. 0618B] summa, jugis tranquillitas et pura est serenitas; ibique oculum mentis nostrae tota intentione semper debemus defixum habere. Oportet etiam nos diem mortis ante oculos mentis habere, et praeterita peccata ad memoriam revocare; et eorum qui in inferno gemunt rememorari, et quomodo ibi sunt animae, in quam amaro silentio, aut in quam pessimo gemitu, vel metu, sive cruciatu, aut in quali exspectatione et dolore; et pro his infinitas debemus lacrymas fundere. Recogitemus autem diem resurrectionis, et illud terribile, et horrendum, atque tremendum judicium Christi; et praemium justorum, et repositam peccatoribus poenam, quam passuri sunt in conspectu Dei. Sed et supplicia omnia, et ignem inexstinguibilem, et vermes immortales, [Col. 0618C] et tartarum tenebrarum ad memoriam revocemus: et super haec omnia dentium stridorem et tormenta perpetua pertimescamus. Adducamus etiam ad medium bona, et gaudiosa gaudia, quae sunt justis reposita coram Deo et angelis ejus in aeterna gloria. Cogitemus autem quam gloriosi sint illi angelorum chori, quae societas beatorum spirituum, et quae sit majestas aeternae visionis Dei. Utrorumque horum commemorationem jugiter in cordibus nostris habeamus: super judicia quidem peccatorum ingemiscamus, super bona vero justis reposita gaudeamus: sicque fit ut perfecta compunctio formidinis tradat animum compunctioni dilectionis.



CAPUT XXX. Quod duo sunt genera compunctionum.
[Col. 0618D]

Duo igitur sunt compunctionum genera, hoc est, irriguum superius, et irriguum inferius (Jos. XV, 19). Irriguum quippe inferius quisque accipit, cum inferni supplicia flendo pertimescit. Irriguum vero superius accipit, cum sese in lacrymis coelestis regni desiderio affligit. Sciendum namque est quia nullum habebit accessum ad compunctionem cordis, is qui in risu et jocis immoderatus fuerit. Non enim convenit ei qui ad perfectionem nititur ascendere, in modum parvuli insensati jocari, nec dissolutis labiis risum proferre, sed subridendo tantum mentis laetitiam indicare. Amentia namque est cum strepitu ridere. Parvuli enim est ludere, perfecti autem viri lugere, jocus vero et risus negligentem [Col. 0619A] et tepidum efficiunt virum justum erga Dei servitium. O quantam perniciem praeparant risus et jocus! et e contrario quantum lucrum afferunt fletus ac luctus! Quem enim delectat hic ridere, postmodum flebit amarissime; qui autem hic lugere voluerit, inposterum sine fine gaudebit. Nam et Salvator noster beatos vocat lugentes; et qui nunc laetantur, flere eos dicit in novissimo. Unde Jacobus apostolus ait: Miseri estote et lugete, risus vester in luctum eonvertatur, et gaudium in moerorem (Jac. IV, 9). Hinc per Salomonem dicitur: Risus dolore miscebitur (Prov. XIV, 13). Hinc Gregorius ait: Nemo potest et hic gaudere cum saeculo, et illic regnare cum Christo. Hinc etiam in collationibus Patrum legitur: Vidit, inquit, senex quemdam ridentem, et ait [Col. 0619B] illi: Coram coelo et terra rationem totius vitae nostrae reddituri sumus, et tu rides? Quapropter non nos oblectet puerilis jocus ac risus, sed lectiones sacrae et spiritualis melodiae cantus. Quamvis enim dura sint corda nostra ad lacrymas producendas, mox tamen ut psalmorum dulcedo insonuerit, ad compunctionem cordis animum nostrum inflectit. Multi enim reperiuntur qui cantus suavitate commoti sua crimina plangunt, atque ex ea parte magis flectuntur ad lacrymas, ex qua psallentis insonuerit dulcedo suavitatis. Sed studendum nobis est ut etiam post compunctionis tempora, in quantum Deo largiente possumus, ipsam vim lacrymarum in nosmetipsos conservemus; ne nos post compunctionem cordis cogitatio fluxa dissolvat; ne mentem nostram [Col. 0619C] vana laetitia subripiat, ne lucrum compunctionis anima nostra per incuriam fluxae cogitationis perdat. Sic quippe quod poposcerat, obtinere anima meruit, quia se post lacrymas in eodem mentis vigore servavit. De qua nimirum scriptum est: Vultus ejus non sunt amplius in diversa mutati (I Reg. I, 18). Quia igitur non est oblita quae petiit, non est privata munere quod poposcit. Nos autem quia post baptisma inquinavimus vitam, rebaptizemus in lacrymis conscientiam nostram. Qui ergo lacrymas indesinenter fundit, et tamen peccare non desinit, lamentum habet, sed mundationem non habet. Ubi autem lacrymae abundant, ibi cogitationes sordidae non approximant. Compunctio sanitas animae est, compunctio illuminatio mentis est; compunctio remissio [Col. 0619D] peccatorum est; compunctio Spiritum sanctum habitare facit in se.



CAPUT XXXI. De reverentia et instantia orationis.

Oportet itaque nos certissime scire et veraciter credere, quia assiduitate orationum adipisci possumus remissionem omnium peccatorum; si tamen actus orationi et labia cordi non discrepaverint. Melius enim est corde orare cum silentio sine sono vocis, quam solis verbis sine intuitu mentis; quia non verba deprecationis Deus intendit, sed cor orantis aspicit. Nam negligentes orationes nec ab ipso homine impetrare valent quod volunt. [a 1Kb] Si enim [Col. 0620A] cum hominibus potentibus volumus aliqua suggerere, non praesumimus nisi cum humilitate et reverentia; quanto magis Domino Deo universorum cum cordis humilitate et puritatis devotione supplicandum est! Et non in multiloquio, sed in puritate cordis nos exaudiri sciamus: et ideo brevis et pura debet esse oratio, nisi forte ex affectu inspirationis divinae gratiae protendatur. Cum enim in oratione assistimus, gemere et flere debemus, reminiscentes quam gravia sunt scelera quae commisimus, quamque dira inferni supplicia quae timemus. Longe quippe a Deo est animus qui in oratione cogitationibus saeculi fuerit occupatus. Et tunc veraciter oramus, quando aliunde non cogitamus. Sed valde perpauci sunt qui tales orationes habeant; et licet in [Col. 0620B] quibusdam sint, difficile tamen est ut semper sint. Tunc autem magis diabolus cogitationes curarum saecularium nostris mentibus ingerit, quando nos orantes aspexerit. Sed nos e contra tam perseveranter in oratione persistere debemus, quousque importunas saecularium rerum cogitationes ab inimico latenter immissas superemus. Quoties enim quilibet aliquo tangitur vitio, toties se ad orationem subdat; quia frequens oratio vitiorum impugnationem exstinguit. Et qui laeditur, non desistat orare pro se laedentibus: quia sicut nullum proficit in vulnere medicamentum, si adhuc ferrum in eo sit, ita nihil illius oratio proficit, cujus adhuc dolor est in mente et odium manet in pectore.

Tantus ergo debet esse orantis affectus erga [Col. 0620C] Deum, ut non desperet precis effectum. Inaniter autem oramus, si spei fiduciam non habemus: Petat autem unusquisque, ut ait Apostolus, in fide nihil haesitans. Nam qui dubitat, similis est fluctui maris, quae a vento movetur, atque dispergitur (Jac. I, 6). Diffidentia enim nascitur ex hoc quod adhuc se quisque sentit circa peccandi affectionem versari. Multum enim, inquit Apostolus, valet deprecatio justi assidua (Jac. V, 16). In tantum utique valet, ut etiam per eam daemonia vincantur, et aditus eorum per ipsam obstruantur, ut non quocunque volunt, vadant. Unde in Tripertita historia legitur ita. Temporibus Juliani Apostatae missus est daemon ab ipso in Occidentem, ut iret velociter et afferret ei inde aliquod responsum. Cum autem pervenisset daemon [Col. 0620D] ille in quodam loco ubi quidam monachus habitabat, stetit ibidem per decem dies immobilis, eo quod non poterat ultra progredi, quia monachus ille non cessabat orare neque nocte neque die; et regressus est sine effectu ad eum qui miserat illum. Cui revertenti dixit Julianus: Quare tandiu tardasti? Respondens daemon ait: Et moram feci, et sine actione reversus sum. Sustinui enim decem dies Publium monachum, si forte cessaret ab oratione et transirem; et non cessavit, et prohibitus sum transire, et redii nihil agens. Tunc impiissimus Julianus indignatus dixit: Cum illuc ingressus fuero, faciam in eo vindictam. Et intra paucos dies Julianus Dei [Col. 0621A] providentia interiit. Et continuo unus ex praefectis qui cum eo erant, abiit, et vendidit omnia quae habuit, et veniens ad senem illum factus est monachus magnus, et sic permansit cum eo, donec quievit in Domino. Ubi datur intelligi quia oratio servorum Dei continua non solum homines salvat, sed etiam diaboli tela exsuperat. Per orationes autem purissimas omnia nobis utilia a Domino tribuuntur, et cuncta noxia procul dubio effugantur. Idcirco necesse est nobis et ore et corde sine intermissione orare.



CAPUT XXXII. Quomodo possit aliquis sine intermissione orare.

Dei servum autem, et maxime solitarium, oportet sine intermissione orare, legere et operari, ne forte [Col. 0621B] mentem otio deditam spiritus malignus invadat. Orationibus autem mundamur, lectionibus instruimur, operationibus vero corpus, ne forte superbiat, fatigamus. Sed quaerendum nobis est quomodo quis possit sine intermissione orare. Quidam enim dicere volunt quod ille sine intermissione orat qui canonicas horas observat. Nobis vero non expedit caeteris horis ab oratione vacare; sed secundum Apostolum sine intermissione debemus orare. Sic autem Domino miserante poterimus illud praeceptum implere, id est, si jugiter lingua orare non possumus, vel corde oremus: et si ore, vel corde nequimus, vel etiam actus nostri tales sint ut semper pro nobis Deum exorent.

Under in Collationibus Patrum tale datur exemplum: [Col. 0621C] Lucius abbas interrogavit quosdam fratres, dicens: Quod est opus manuum vestrarum? At illi dixerunt: Nos non contingimus aliquod opus manuum; sed, sicut Apostolus dicit, sine intermissione oramus. Dixit eis senex: Et non manducatis? illi autem dixerunt: Etiam manducamus. Et dixit eis: Quando ergo comeditis, quis orat pro vobis? Et iterum interrogavit eos dicens: Non dormitis? Et illi dixerunt: Etiam dormimus. Et senex adjecit: Cum dormitis, quis orat pro vobis? Et non invenerunt quid ad haec responderent ei. Et adjecit: Ignoscite mihi, fratres, quia ecce non facitis sicut dixistis. Ego autem ostendam vobis quia operans manibus meis sine intermissione oro. Sedeo namque, juvante Domino, infundens mihi paucas palmulas, et facio ex eis plectam, [Col. 0621D] et dico: Misereremei, Deus, secundum magnam misericordiam tuam: et secundum multitudinem miserationum tuarum dele iniquitatem meam (Psal. L, 1). Et dixit eis: Oratio haec est, an non? Et dixerunt ei: Etiam. Ille autem dixit: Quando permansero tota die laborans, et orans ore vel corde, facio plus aut minus sex nummos, et duos ex his dono pauperibus foras ad ostium, et residuos expendo in usus meos et discipulorum meorum. Ille vero qui accepit illos duos denarios orat pro me tempore quo ego manduco vel dormio, atque ita per gratiam Dei impletur in me hoc quod scriptum est: Sine intermissione orate (Rom. I, 9). Quapropter oportet nos, sicut praedictum est, ore vel corde indesinenter [Col. 0622A] orare, vel tale opus facere ut ipsum pro nobis Deum exoret.

Illud quoque huic apostolico praecepto quasi contrarium esse videtur quod Dominus ait: Orantes autem nolite multum loqui, sicut ethnici faciunt (Matth. VI, 7). Itaque animadvertendum est quod Dominus non dixit: Nolite multum orare, sed Nolite multum loqui, sicut ethnici faciunt, qui secundum politam eloquentiae facultatis facundiam orant. Ille enim sine intermissione ad Deum orat, qui peccanti in se fratri dimittit; qui non ab hominibus, sed a Deo laudem quaerit, qui adversus turbam vanorum phantasmatum ostium cubilis cordis sui claudit: et ne aliquod impedimentum ejus oratio patiatur, in amore Dei mentis oculum figit.


[Col. 0622B]
CAPUT XXXIII. Quod omnes vanae cogitationes ex illusione daemonum fiunt.

Nulla ergo virtus est in conversatione servorum Dei quae talem habeat laborem quomodo oratio. Dum enim voluerit homo Deum suum orare, semper daemones festinant orationem ejus interrumpere, scientes quia ex nulla alia re tantum impediuntur, quantum per orationem ad Deum fusam. Siquidem omnem alium laborem quem homo in conversatione religiosa positus assumpserit, quamvis instanter agat, habet tamen aliquam requiem. Oratio autem, ut dictum est, nullam habet requiem. Qua de re in Vitis Patrum ita legitur: Quodam tempore, nocte daemon ad ostium cellulae beati Macarii pulsavit, [Col. 0622C] dicens: Surge, abba Macari, et eamus ad collectam, ubi fratres ad vigilias congregantur. Sed ille, qui gratia Dei repletus erat prudentia, falli non poterat, intellexit diaboli esse fallaciam, et ait: O mendax et veritatis inimice! quae tibi societas cum collecta et congregatione sanctorum? At ille: Latet ergo te, inquit, o Macari, quod sine nobis nulla congregatio monachorum agitur? Tum ille: Imperet, inquit, tibi Dominus, immunde. Et ille adjecit: Veni denique, et videbis opera nostra. His dictis, daemon discessit. Et abbas conversus ad orationem petiit a Deo ut ei ostenderet si hoc verum esset quod gloriatus est daemon. Abiit ergo ad collectam ubi a fratribus vigiliae celebrabantur, et iterum in oratione Dominum deprecatur ut sibi verbi hujus veritatem ostendat; [Col. 0622D] et ecce vidit per totam ecclesiam quasi parvulos quosdam Aethiopes discurrere huc atque illuc et velut volitando deferri. Discurrentes ergo illi Aethiopes pueruli singulis quibusque sedentibus alludebant: et si cui duobus digitulis oculos compressissent, statim dormitabat. Si cui vero in os misissent digitum, oscitare eum faciebant. Ubi vero post psalmum ad orandum projecissent se fratres, percurrebant nihilominus singulos, et ante alium jacentem in oratione quasi in mulierum speciem vertebantur; ante alium autem quasi aedificantes, aut aliquid portantes, ac diversa quaeque agentes apparebant; et quaecunque daemones quasi ludendo formassent, haec illi orantes in cordis sui cogitatione versabant. A nonnullis tamen [Col. 0623A] ubi aliquid horum agere coepissent, quasi quodam repulsu praecipites dejiciebantur, ita ut nec stare quidem prorsus aut transire juxta eos auderent. Aliis vero etiam supra dorsa et cervices ludebant. Haec cum vidisset sanctus Macarius, ingemuit graviter, et ait cum lacrymis: Exsurge, Domine, ut dispergantur inimici tui, et fugiant a facie tua; quoniam impleta est illusionibus anima nostra. Post orationem autem vocatis seorsum singulis quibusque fratribus ante quorum faciem daemones variis imaginationibus ludentes, requisivit ab eis si in oratione vel aedificandi, vel portandi cogitationes habuerint, vel ita agendi talia diversa quae unicuique imaginata per daemones viderat; et singuli eorum confitebantur ita fuisse in corde suo ut ille arguebat eos. Et [Col. 0623B] tunc intellectum est quod omnes vanae et superfluae cogitationes, quas somniorum, vel psalmorum, seu orationum tempore unusquisque conceperit, illusione daemonum fiant. Ab his autem qui omni custodia servant cor suum facile repelluntur Aethiopes. Deo enim conjuncta mens, et in ipso tempore praecipue orationis intenta, nihil alienum, nihil superfluum recipit.



CAPUT XXXIV. Quod cantantibus et psallentibus praesentia Dei et angelorum semper adsit.

Quoniam quamvis ubique Deum per potentiam divinitatis esse noverimus, et oculos ejus speculari bonos et malos credamus, praecipue tamen sine aliqua dubitatione, cum divino officio assistimus, per [Col. 0623C] gratiam nobis eum adesse praesentem credimus. Ideoque semper memores simus quod Propheta ait: Servite Domino in timore (Psal. II, 11). Et iterum: Psallite sapienter (Ibid.).. Tunc etiam angelici spiritus maxime nobis praesentes adesse credendi sunt, cum divinis specialiter mancipamur obsequiis, id est, cum lectionibus sacris aurem accommodamus, vel psalmodiae operam damus, vel orationi incumbimus, vel etiam missarum solemnia celebramus. Unde idem Propheta ait: In conspectu angelorum psallam tibi (Psal. CXXXVII, 2). Quapropter solerter nobis studendum est ut cum ad divinum officium vel ad missarum solemnia celebranda convenimus, semper memores simus qualiter nos oporteat esse in conspectu Dei et angelorum ejus. Et sic stemus ad psallendum [Col. 0623D] ut mens nostra concordet voci nostrae. Sic enim Apostolus ait: Psallam spiritu, psallam et mente (I Cor. XIV, 15).

Cavendum est autem ut non negligenter, nec tepide, vel inhoneste divinum officium celebremus, neque ad perficiendum pigre adveniamus; ne, quod absit, in illam sententiam incidamus qua dicitur: Maledictus homo qui opus Dei fecerit negligenter (Deut. XXVII, 15). Observandum est ut ne quid in oratoriis, vel in cellulis nostris inhonestum vel indecens, ne quid ineptum, vel perversum, aut cogitationibus, aut verbis, aut actibus perpetremus; sed cum timore et veneratione coeleste compleamus officium, quatenus in conspectu Dei et angelorum ejus digni efficiamur [Col. 0624A] astare, et Dominus ad nos veniens non quod condemnet in nobis, sed potius quod remuneret, inveniat.



CAPUT XXXV. De laude psalmorum et dispositione horarum in quibus psallere debemus.

Psalmorum denique assidua decantatio tristia corda consolatur, gratiores mentes facit, fastidiosos oblectat, inertes exsuscitat, peccatores ad lamenta invitat. Nam quamvis dura sint corda nostra, tamen mox ut psalmorum dulcedo insonuerit, ad profectum pietatis animum nostrum inflectit. Omnis enim duritia cordis eorum dulcedine emollitur: et sicut orationibus regimur, ita psalmorum studiis delectemur. Oratio autem in praesenti tantum vita pro remedio [Col. 0624B] peccatorum effunditur; psalmorum autem decantatio perpetuam Dei laudem demonstrat, et gloriam sempiternam. Sic enim scriptum est: Beati qui habitant in domo tua, Domine, in saecula saeculorum laudabunt te (Psal. LXXXIII, 5). Cujus operis frequentiam quicunque fideliter intentaque mente exsequitur, quodammodo angelis sociatur. Quocirca necesse est ut certis horis certisque temporibus nostrae servitutis officia persolvamus, id est, matutino, prima, tertia, sexta, nona, vespera et completorio. De his diurnis horis ait propheta David: Septies in die laudem dixi tibi (Psal. CXVIII, 64). De nocturnis autem vigiliis idem ipse propheta ait: Media nocte surgebam ad confitendum tibi (Ibid., V. 62). Et rursus dicit: Memor fui nocte nominis tui, Domine (Psal. LXII, 7). [Col. 0624C] Et rursus dicit: Si memor fui tui super stratum meum, in matutinis meditabor in te (Ibid.).

Propterea quoque de divinis in noctibus officiis caeterisque horis diei ab oratione nos non oportet vacare, sed semper per intervalla horarum aut oremus, aut legamus, aut aliquod opus manuum exerceamus, quatenus taedium cordis et cogitationum evadere possimus, sicut legitur fecisse beatus Antonius. Qui quodam tempore cum sederet in eremo, animus ejus taedium et confusionem cogitationum incurrit, quia nondum adhuc instanter laborabat, et ait ad Deum: Domine, volo salvus fieri, et non permittunt me cogitationes meae. Quid faciam in hac tribulatione, et quomodo salvus ero? Et post pusillum surgens exiit foras, et vidit quemdam tanquam [Col. 0624D] seipsum sedentem et operantem; denique vidit eumdem ipsum ab opere surgentem et orantem, et iterum sedentem, et flectam de palmis facientem; inde rursus ad orationem surgentem. Erat autem angelus Domini missus ad correctionem et cautelam dandam Antonio. Post haec audivit vocem angeli dicentis: Sic fac, et salvus eris. Ille autem hoc audito, magnum gaudium sumpsit atque fiduciam. Et ita postea faciens, salutem quam quaerebat invenit. Ita et nos facientes, Deo opitulante, salvabimur. Numerum quoque et mensuram psalmorum quos quotidie canere debemus hic minime describimus, quia hoc quod Apostolus sine intermissione praecipit agere, ego nullatenus praesumo determinare. Testis [Col. 0625A] sit unicuique conscientia sua, quia Deum, quem nulla fallunt occulta, inspectorem cordis sui omni hora habebit. Oportet praeterea nos orare indesinenter pro nostris benefactoribus, et pro omnibus hominibus, pro regibus et omnibus qui in sublimitate sunt constituti, ut quietam et tranquillam vitam habere possimus. Sciendum vero est quia quanto quisque magis assiduus fuerit in oratione, tanto feliciorem remunerationem recepturus est in aeterna beatitudine. Luminaria vero cum omni diligentia sive de propriis laboribus seu de fidelium oblationibus in suis oratoriis noctis tempore provideant solitarii.



CAPUT XXXVI. Si quotidie corpus Domini quilibet audeat sumere vel missam cantare.
[Col. 0625B]

Non mea itaque opinione, sed sanctorum Patrum assertione haec utraque reor fieri posse, id est, et missas quotidie celebrare, et sacrosancta corporis et sanguinis Domini mysteria quotidie cum tremore et timore sumere; ab his tamen, qui mundi sunt ab omni inquinamento carnis ac spiritus, et hoc cum metu magno et pavore: quia qui tantum hospitem cupit intra se suscipere, castus debet esse non solum in corpore, sed et mundus in corde. Nam fuit quidam venerabilis Pater nomine Apollonius, qui hoc monebat fratres, ut, si fieri posset, quotidie communicarent mysteriis Christi, ne forte, qui se ab his longe facit, longe fiat a Deo. Qui autem, inquit, frequentius hoc suscipit, frequentius ipsum sine dubio Salvatorem suscipit; quia idem ipse ait: Qui [Col. 0625C] manducat meam carnem, et bibit meum sanguinem, in me manet, et ego in eo (Joan. VI, 53). Sed et ipsa commemoratio Dominicae passionis cum assidue sit a servis Dei celebrata, primum per hoc commonitio datur, ut studeat unusquisque ita paratus inveniri, ne indignus Dominicis mysteriis habeatur. De hac denique re beatus Gregorius in libro Dialogorum ait: Debemus itaque praesens saeculum tota mente contemnere, quotidiana Deo lacrymarum sacrificia offerre, quotidianas carnis et sanguinis ejus hostias immolare. Haec namque singulariter victima ab aeterno interitu animam salvat. Sed necesse est ut cum haec agimus nosmetipsos in cordis contritione mactemus. Et fidenter dico, quia salutari hostia post mortem non indigebimus, si ante mortem Deo hostia [Col. 0625D] ipsi fuerimus. Quapropter bonum est ut quod quisque post mortem suam sperat pro se agi per alios, agat ipse dum vivit per se. Beatius quippe est liberum exire de carcere, quam post vincula libertatem quaerere. Hinc iterum idem papa in eodem libro adnectit dicens: Nam vir vitae venerabilis Cassius Narniensis episcopus fuit, qui quotidianum sacrificium Deo offerre consueverat, ita ut pene nullus dies vitae ejus abscederet quin omnipotenti Deo hostiam placationis immolaret. Dum autem sese cum lacrymis mactaret, mandatum Domini per cujusdam sui presbyteri visionem suscepit, dicens: Age quod agis, operare quod operaris, non cesset pes tuus, non cesset manus tua. Natalitio apostolorum venies ad [Col. 0626A] me, et retribuam tibi mercedem tuam. Qui cum post annos septem ipso natalitio apostolorum die missarum solemnia peregisset, et mysteria sacrae communionis accepisset, e corpore exivit. Qua in re pensandum est quantum praesidium sit quotidie sacrosancti corporis et sanguinis Domini nostri Jesu Christi hostias immolare; et patenter ostenditur quam salubre est vesci tanto medicamine. Unde quidam venerandus poeta dixit:

Magnum praesidium est sacro libamine pasci
Si cor participis crimina nulla premunt.
Hinc etiam egregius doctor Augustinus dixit: Nihil sic debet formidare Christianus quam separari a corpore Christi. Si enim separatur a copore Christi, non est membrum ejus; si non est membrum ejus, [Col. 0626B] non vegetatur spiritus ejus. Unde ait Apostolus: Quisquis spiritum Christi non habet, hic non est ejus (Rom. VIII, 9).

Quapropter faciat unusquisque quod secundum fidem suam pie credit esse faciendum. Neque enim inter se litigaverunt, aut quisquam eorum alterum alteri se praetulit, Zachaeus scilicet et centurio; cum alter eorum gaudeus susceperit Dominum, alter vero dixerit: Non sum dignus, Domine, ut intres sub tectum meum (Luc. VII, 6). Ambo Salvatorem honorificantes diverso et quasi contrario modo; ambo peccatis miseri, ambo misericordiam consecuti. Sic et sacramentum Dominici corporis et sanguinis unus honorando non audet quotidie sumere, alter similiter honorando non audet ullo die praetermittere.


[Col. 0626C]
CAPUT XXXVII. Si post illusionem, quae per somnium solet accidere, debeat quis missam celebrare an non?

Nam, ut ait beatus Gregorius, in ipsa illusione, quae per somnium solet accidere, necessaria est valde discretio, quae subtiliter pensare debeat ex qua re accidat menti dormientis. Aliquando enim ex crapula, aliquando ex naturae superfluitate vel infirmitate, aliquando contingit ex cogitatione. Et quidem cum ex naturae superfluitate vel infirmitate evenerit, omnimodo haec illusio non est timenda. Unde ait Propheta: Quoniam Dominus cognovit figmentum nostrum (Psal. CII, 14). Sed quando hoc acciderit, lotus tantummodo aqua, valet se sociare divinis sacramentis. [Col. 0626D] Cum vero appetitus gulae ultra modum in sumendis alimentis rapitur, atque ideo humorum receptacula gravantur, habet exinde animus quemdam reatum, non tamen usque ad prohibitionem percipiendi sacramenta vel missarum solemnia celebrandi, cum fortasse aut festus dies exigit, aut exhiberi ministerium, pro eo quod Sacerdos alius in loco deest, ipsa necessitas compulit, vel amor sacrificandi animum ad hoc ipsum compellit. Nam si adsunt alii qui implere mysterium valeant, illusio per crapulam facta a perceptione sacri mysterii prohibere non debet; sed ab immolatione divini Sacramenti abstinere, ut arbitror, humiliter debet, quousque dignis fletibus reconciliatus et aquarum effusione [Col. 0627A] lotus, accedere iterum valeat ad sacra mysteria. Si vero ex turpi cogitatione vigilantis oritur illusio menti dormientis, patet animo reatus suus. Videt enim a qua radice inquinatio illa processerit; quia quod sciens cogitavit, hoc nesciens pertulit. Et quando hoc fit, necesse est ut humiliter se subtrahat divinis mysteriis, et prius per aquam abluat sordes corporis, et per poenitentiam abstergat vulnus cordis; et sic demum, Domino propitiante, reconcilietur vivificis sacramentis. Nam in Evangelio Dominus dicit: Qui viderit mulierem ad concupiscendum eam, jam moechatus est eam in corde suo (Matth. V, 28). In corde suo, inquit, non in corpore. Ideo Scriptura alibi nos admonet, dicens: Omni custodia serva cor tuum (Prov. IV, 23). Nam sunt alii quibus [Col. 0627B] ita plerumque illusio nascitur, ut eorum animus etiam in sonmo positus turpibus imaginationibus non foedetur. Qua in re unum ibi ostenditur, si ipsa mens non tamen sit rea, vel suo judicio libera, cum se et dormiente corpore nihil meminit vidisse. Siquidem, ut quidam Patrum ait, si tale aliquid evenerit per somnum absque phantasiis mulierum, non est peccatum. Ingenitus, inquit, humor in corpore, cum propria repleverit receptacula, suis necesse est ut meatibus digeratur. Ubi vero visus mulierum et blandimenta carnis per somnia occurrunt, si per superfluas et illecebrosas cogitationes contigerit, peccatum esse dicebat. Praeterea quoque sciendum est quia tres sunt motus corporales: unus quidem naturalis, alius autem ex plenitudine ciborum, quando [Col. 0627C] nutritur et fovetur corpus cibis ac potibus, ex quibus calor et sanguis crescunt et excitant corpus ad libidinem; propter quod Dominus ait: Videte ne graventur corda vestra in crapula et ebrietate (Luc. XXI). Tertius vero motus est ex insidiis et invidia veniens daemonum. Quapropter oportet ut ipsam nimiam abundantiam fluxusque libidinum per multam continentiam, et per multa jejunia, et per continuas orationes restringamus; quia, ut ait beatus Augustinus, sicut occisus inimicus non facit nobis injuriam, sic mortificata caro non turbabit animam nostram. Denique hi qui in deliciis vivunt, si forte corporis sui aegritudo deposcat, ab omnibus quae judicaverit medicus esse noxia abstinebunt absque mora; cur non multo magis hoc nos facimus, quibus sanitas [Col. 0627D] animae et spiritus est expetenda? Tales enim debet Dominus habere ministros, qui nulla carnis contagione corrumpantur, sed potius castitatis continentia splendeant mente et corpore.



CAPUT XXXVIII. De assiduitate lectionis et orationis.

Oportet autem nos assiduitatem habere legendi et instantiam orandi. Nam assiduitate lectionis munitur homo a peccato, juxta Prophetam qui ait: In corde meo abscondi eloquia tua, ut non peccem tibi (Psal. CXVIII, 11). Haec sunt enim arma, lectio videlicet et oratio, quibus diabolus expugnatur et aeterna beatitudo acquiritur. His enim armis vitia comprimuntur [Col. 0628A] et virtutes nutriuntur. In his ergo, quasi in speculo quondam seipsum considerare potest homo, qualis sit, vel quo tendat, aut qualiter se dirigat. Ideoque qui vult cum Deo semper esse, debet frequenter legere et frequenter orare. Nam cum oramus, ipsi cum Deo loquimur; cum vero legimus, Deus nobiscum loquitur. Geminum autem confert donum lectio sacrarum Scripturarum: unum, quia intellectum mentis erudit; alterum, quia a mundi vanitate hominem abstrahit, et ad amorem Dei perducit. Lectio assidua timorem gehennae incutit, animam purificat et ad gaudia superna legentis cor instigat. Sicut enim ex carnalibus escis alitur caro, ita ex divinis eloquiis nutritur ac pascitur interior homo; unde ait Propheta: Quam dulcia faucibus [Col. 0628B] meis eloquia tua, Domine, super mel et favum ori meo (Ibid. v. 103)! Omnis plane Scriptura sancta ad nostram scripta est salutem et doctrinam, ut per consolationem Scripturarum in bonis actibus proficiamus. Sicut enim caecus saepius offendit quam videns, sic ignorans Dei legem ignoranter saepius peccat quam ille qui eam novit. Multi namque habent intelligentiae ingenium, sed negligunt lectionis studium; et quod legendo scire potuerunt, negligendo nesciunt. Multi etiam legunt, et ab ipsa lectione jejuni sunt; de quibus ait Propheta: Seminastis multum et intulistis parum; comedistis, et non estis satiati; bibistis, et non estis ebriati (Aggaei I, 6). Multum cordi suo seminat, sed parum recipit, qui de mandatis coelestibus vel legendo, vel audiendo multa [Col. 0628C] cognoscit, sed negligenter operando pauca fructificat. Comedit, et non satiatur, qui verba Dei audiens lucra vel gloriam saeculi concupiscit. Bibit, et non inebriatur, qui ad vocem lectionis vel praedicationis aurem inclinat, sed mentem non mutat. Bibit, et inebriatus non est, qui ea quae sunt hujus saeculi adipisci desiderat. Solet enim per ebrietatem bibentium mens turbari. Si enim quis debriatus esset, mentem procul dubio mutasset, ut terrena jam non quaereret, jam vana et transitoria, quae amaverat, non amaret. Ille enim beatissimus est, qui divinas Scripturas legens verba vertit in opera. Nemo enim potest sensum Scripturae sacrae plene cognoscere, nisi legendi familiaritate. Nam sicut terra, quae quanto amplius excolitur, tanto uberiorem fructum [Col. 0628D] reddit; sic quanto quisque frequentius legit, tanto ex ea uberiorem intelligentiam capit. Non oportet solitarios gentilium libros legere, ne forte per oblectamenta inanium fabularum vel figmenta poetarum mentem excitent ad incentiva libidinum. Neque etiam secreta Dei nimis oportet rimari, Scriptura dicente: Altiora te ne quaesieris, et fortiora te ne scrutatus fueris (Eccl. III, 12). Unde Apostolus mirans aiebat: O altitudo divitiarum scientiae et sapientiae Dei, quam inscrutabilia sunt judicia, et investigabiles viae ejus (Rom. XI, 33)! Quapropter caute meditanda, cautoque sunt sensu ea quae leguntur rimanda; et juxta Apostoli mandata, teneamus quae recta sunt, et refutemus ea quae contraria veritati existunt. Sicque [Col. 0629A] in bonis instruamur, ut a malis Deo auxiliante illaesi permaneamus.



CAPUT XXXIX. De quotidiano opere manuum solitariorum.

Si quando enim ab oratione et lectione cessemus, manuum operationibus insistere debemus, propter hoc quod scriptum est: Otiositas inimica est animae. Antiquus etenim hostis eum quem otiosum invenerit facile ad vitia rapit; nam sancti Patres nostri et apostoli de labore manuum suarum vivebant. Unde Apostolus Thessalonicensibus scribens, ait: Ipsi enim scitis quemadmodum oportet imitari nos; quoniam non inquieti fuimus inter vos; neque panem gratis manducavimus ab aliquo, sed in labore et fatigatione, nocte et die operantes manibus nostris, ne quem vestrum [Col. 0629B] gravaremus. Non quasi non habuerimus potestatem, sicut et caeteri, sed ut nosmetipsos formam daremus vobis ad imitandum nos. Nam cum essemus apud vos, denuntiabamus, quoniam si quis non vult operari, nec manducet (II Thess. III, 7-10). Cum enim iste sanctus apostolus, qui Evangelium praedicabat, nolebat panem gratis manducare, sed in labore et fatigatione victum quaerebat, quo nos fiducia otiosis manibus gratis panem comedere audebimus, quibus non solum nulla praedicatio verbi commissa est, sed ne ulla quidem, nisi animae nostrae solius cura mandatur? Proinde necesse est nobis laborare manibus nostris quod bonum est, ut habeamus unde vivamus, et unde aliquid necessitatem patientibus tribuamus. Unde sanctus Caesarius dixit: sic lectioni [Col. 0629C] et orationi debetis incumbere, ut etiam manibus possitis aliquid exercere; majorem quoque diei partem sancto operi dedicare. Sed quaerendum nobis est cur doctor gentium et praedicator Evangelii dicit se non panem ab aliquo gratis manducasse, qui novit Dominum praecepisse, ut qui Evangelium annuntiant, de Evangelio vivant (I Cor. IX, 14). Et rursum: Dignus est operarius mercede sua et cibo suo (Luc. X, 7). Ideo quippe manibus operabatur unde vivebat, quia indignum erat ab his aliquid accipere qui errori studebant. Peccat enim, et libertatem praedicandi amittit, qui ab eo accipit munus, qui ideo dat ne corripiatur. Unde idem apostolus dicebat: Omnia mihi licent, sed non omnia mihi expediunt (I Cor. VI). Hoc ideo dixit quia licebat illi ab his [Col. 0629D] queis praedicabat sumptus accipere; sed quoniam sciebat pseudo-apostolos occasionem accipiendi quaerere, noluit ab his accipere, ne causa ventris vigor evangelicae veritatis torpesceret. Non enim instanter potest argui, a quo accipitur. Quamvis enim idem apostolus pro occasione superius dicta elegerit manibus suis laborare unde viveret, tamen quoties illi necessitas erat, a fidelibus victum accipiebat. Itaque cum esset quodam tempore in magna indigentia, missum est illi a fratribus unde necessitati et indigentiae ejus ministraretur. Respondit autem illis gratias agens, et dixit: Bene fecistis communicare necessitatibus meis. Ego enim didici in quibus sum, sufficiens esse. Scio enim esurire et abundare, novi et [Col. 0630A] penuriam pati. Omnia possum in eo, qui me confortat. Verumtamen vos bene fecistis mittere usibus meis (Phil. IV, 14). Hic autem ostenditur quia aliquando accipiebat sustentationem necessitatis a fidelibus. Qua de causa beatus Augustinus nobis dat consilium, dicens: Qui ergo non possunt facere sicut Paulus, ut manibus suis se transigant, accipiant a populo unde sustentent suam necessitatem, sed non negligant eorum infirmitatem. Si in nostra, inquit, domo vel societate aeger est aliquis, non prohibeo religiosos, vel religiosas mittere illi, quod eis videtur, ut mittant; neque istis prohibeo, ut non recipiant. Nam et ipse Dominus, cui angeli ministraverant, loculos habebat, et a fidelibus oblata suscipiens, et suis discipulis et aliis indigentibus, necessaria [Col. 0630B] tribuebat.

Quanquam autem ita dictum sit, oportet tamen solitarios propriis manibus instanter laborare, etiamsi aliunde habuerint unde vivant. Sic faciebat Paulus primus et probatissimus eremitarum. Cum esset in eremo vastiore, securus erat de victu, quia de fructibus palmarum, et de oleribus herbarum vescebatur tantum; tamen colligebat folia palmarum, et quotidianum pensum, velut exinde sustentandus esset, a semetipso jugiter exigebat. Cumque opere totius anni antrum ejus fuisset impletum, id quod sollicita cura laboraverat annis singulis, igne supposito concremabat. Iste enim non pro necessitate victus, ut dictum est, laborabat, sed pro corporis afflictione, et cordis purgatione, atque cogitationum [Col. 0630C] soliditate, seu perseverantia cellae faciebat. Dicebat autem, sine opere manuum nec in loco posse perdurare solitarium, nec ad perfectionis culmen aliquando conscendere. E contra vero fuit alius frater, qui veniens ad abbatem Silvanum in monte Sina, vidit ibi fratres operantes, et dixit eis: Nolite operari cibum qui perit, sed qui permanet in vitam aeternam. Maria optimam partem elegit. Et dixit senex discipulo suo: Vade, voca fratrem istum, et mitte illum in cellam ubi nihil est. Et cum facta fuisset hora nona, intendebat idem frater ad ostium si mitterent alii, et vocarent eum ad manducandum. Et cum nemo loqueretur ei, surgens venit ad senem, et dixit ei: Abba, manducaverunt hodie fratres? Et dixit ei senex: Etiam jam comederunt. Et ille: [Col. 0630D] Et quare, inquit, me non vocasti? Et senex respondit: Tu homo spiritualis es, et hoc cibo non indiges; nos autem carnales sumus, et manducare volumus, ideo manibus nostris operamur: tu vero bonam partem elegisti, tota die legens, et nolens sumere carnalem cibum. Qui cum hoc audisset, prostravit se in terram humiliter poenitentiam agens, et dixit: Ignosce mihi, abba. Et senex dixit ei: Puto quod opus habet omnino Marthae Maria. Per Martham enim Maria laudatur. Quapropter opus habent solitarii propriis manibus laborare et operari unde pascantur; quia qui otiosa quiete perfruitur, nisi operi manuum institerit, et nisi spiritualiter vixerit, more pecudum se componit.
[Col. 0631A]

Si quid vero ex operibus solitariorum venundandum est, videant ipsi per quorum manus transeunda sunt, ne aliquam fraudem praesumant inferre. Memorentur semper Ananiae et Saphirae, ne forte mortem quam illi in corpore pertulerunt, hanc isti in anima patiantur. In ipsis autem pretiis non subripiat avaritiae malum, sed semper aliquantulum vilius detur quam ab aliis saecularibus datur, ut in omnibus glorificetur Deus.



CAPUT XL. Quod certis horis occupari debent solitarii in labore manuum.

Ergo statutis certisque temporibus occupari solent solitarii in oratione et lectione, et certis iterum in labore manuum. Ideoque hac dispositione credimus [Col. 0631B] utraque tempora ordinari, id est, ut omni tempore a mane usque ad horam pene tertiam orationi et lectioni vacent. Ab hora autem tertia usque ad horam quasi nonam laborent, quod necessarium fuerit, nisi forte paululum in stratis suis aestivo tempore pausare voluerint; et semper intermisceatur oratio cum opere. A nona quoque hora usque ad vesperam iterum orationi et lectioni vacent.

Si vero necessitas loci aut paupertas exegerit, magis in labore manuum demorentur. Omnia tamen mensurate fiant propter pusillanimes. Dominicis vero diebus sive festis, orationi tantum et lectioni vacent. In noctibus quoque vigilias sacras et orationes purissimas devotissime peragant. Infirmi namque [Col. 0631C] solitarii talia opera agant, ut nec otiosi sint, nec violentia laboris opprimantur. Qui vero ita fuerint infirmati, aut senectute gravati, ut neque legere, neque operari queant, vel orationi tantum juxta vires suas devotissime instent. Hoc sane praecipue monentes, ut si forte cui haec dispositio displicuerit, ordinet si melius aliter judicaverit. Quibus autem horis reficere debeant, in antea, Domino miserante, dicturi sumus.



CAPUT XLI. Ut solitarii nihil proprium habeant, et oblationes fidelium suscipiant.

Nihil ergo proprium solitarii habeant praeter utensilia et vilia supellectilia sine quibus vivere nullatenus possunt. Victum vero rationalem, et vestem [Col. 0631D] simplicem, aut de proprio labore, aut de fidelium oblatione habeant. Quidquid autem his superfuerit, pauperibus tribuant. Nam, sicut in superiori capitulo continetur, licitum est eis a populo oblata suscipere, ad suam et pauperum indigentiam sustentandam. Unde in libro Prosperi ita legitur: Propterea, inquit, Deus voluit cultores suos omnibus quae habentur in mundo renuntiare, ut exclusa mundi cupiditate, divina in eis charitas possit augeri vel perfici. Et ideo decimas atque primitias frugum, primogenita et sacrificia pro peccato, et vota quae sibi Dominus jussit offerri, sacerdotibus ac ministris distribui debere constituit, ut devotissimo populo vitae necessaria ministrante, ipsi Creatori ac pastori suo liberis mentibus ministrarent, atque in ejus [Col. 0632A] cultu sine ulla sollicitudine corporali proficerent; ne terrenis occupationibus implicati, officio suo dignas excubias strenue curare non possent. Item ibi: Denique sanctus Paulinus, et beatus Hilarius omnia sua aut parentibus reliquerunt, aut vendita pauperibus erogaverunt. Sed postea cum facti fuissent episcopi, non contempserunt Ecclesiae facultates, sed fidelissime dispensaverunt. Isti ergo tam sancti viri tamque perfecti pontifices factis evidentibus clamant posse et debere fieri quod fecerunt. Qui utique homines, tam saecularium quam divinarum litterarum sine ambiguitate doctissimi, si scirent res Ecclesiae debere contemni, nunquam eas haberent, qui omnia sua reliquerant. Unde datur intelligi quod tanti ac tales viri qui, volentes fieri discipuli Christi, [Col. 0632B] renuntiaverunt omnibus quae habebant, non ut possessores, sed ut procuratores Ecclesiae facultates possidebant. Et ideo res Ecclesiae nihil aliud scientes esse nisi vota fidelium, pretia peccatorum et patrimonia pauperum, non eas vindicaverunt in usus suos ut proprias, sed ut commendatas pauperibus diviserunt. Item ibi: Sacerdos, inquit, non solum sine cupiditate, sed etiam cum laude pietatis accipit a populo dispensanda, et fideliter dispensat accepta; quia omnia sua aut reliquit aut Ecclesiae rebus junxit, et se in numero pauperum paupertatis amore constituit, ita ut unde pauperibus subministrat, inde etiam tanquam pauper voluntarius vivat.

De eadem re etiam in Regula canonicorum legitur ita: Monachi namque sive solitarii, qui evangelicum [Col. 0632C] praeceptum sequentes distractis atque renuntiatis omnibus patrimonia sua Christo dederunt, merito de facultatibus Ecclesiae subsidium temporale accipiunt; ut quia toto mentis desiderio coelestia appetunt, sic in hac peregrinationis via sumptibus Dominicis sustententur, quatenus ad ea quae contempserunt minime redire qualibet necessitatis causa compellantur. Item ibi: Clericos, quos voluntas aut nativitas pauperes fecit, in congregatione viventes, necessaria vitae accipiant; quia ad ea accipienda non eos habendi ducit cupiditas, sed cogit vivendi necessitas. Porro si tales fuerint qui nec suas nec Ecclesiae velint habere possessiones, horum necessitatibus providentissima gubernatione de [Col. 0632D] facultatibus Ecclesiae praelati debent subvenire, illud Prosperi attendentes: Quod habet, inquit, Ecclesia, cum omnibus nihil habentibus commune habeat. Sed et eorum curam nihilominus gerere debent, quos aut infirmitas aut senectus aggravat. Post haec autem memorari oportet hoc, quod in Actibus apostolorum legitur: Afferentes, inquit, pretia praediorum suorum: et ponebant ante pedes apostolorum. Distribuebantur autem singuli, prout unicuique opus erat (Act. IV, 35). Item: Neque egens quisquam erat inter illos (Ibid., v. 34). Et rursum: Nec quisquam suum esse aliquid dicebat; sed erant illis omnia communia (Ibid., v. 32). Ita ergo et solitarii nec suum quidquam dicant, sed sint fideles dispensatores, et ea quae pauperibus dare debent, non nimis in suos [Col. 0633A] usus reflectant: ne quod absit, cum Juda, qui loculos Domini furatus fuerat, sententiam damnationis incurrant; sed potius de fideli administratione ab ipso, cujus ministri esse noscuntur, ineffabiliter remunerari mereantur



CAPUT XLII. Quibus horis oporteat solitarios reficere.

Statuendum itaque censeo quibus horis reficere debeant solitarii, ne forte quis propriam sequatur voluntatem, et remissius vivat quam necesse sit. Quapropter tali dispositione reor utraque tempora ordinari, hoc est, ab octavis Paschae usque ad Pentecosten bis in die reficiant. His ergo diebus quarta et sexta feria usque ad nonam jejunent: quia sicut equis frena sunt imponenda, ita corpora nostra jejuniis [Col. 0633B] sunt infrenanda. A Pentecoste usque ad Kalendas Septembris quarta et sexta septimaque feria jejunent usque ad nonam. Reliquis vero diebus ad sextam reficiant, et ad vesperam coenent. A Kalendis autem Septembris usque ad caput Quadragesimae, ad nonam semper reficiant; nisi forte quis voluerit jejunium usque ad vesperum protelare. In Quadragesima vero usque ad Pascha, ad vesperam reficiant. Ipsa tamen vespera sic agatur, ut lumine lucernae non indigeant reficientes, sed luce adhuc diei manente omnia consummentur. Sed et omni tempore, sive coenae, sive refectionis hora sic temperetur, ut de luce fiant omnia. Praeterea quoque si quis voluerit omni tempore jejunare, exceptis Dominicis et aliarum festivitatum diebus, non prohibeatur ei; [Col. 0633C] quia sic faciebant sancti Patres nostri Antonius, et Benedictus, nec non Macarius, et caeteri alii.

Sed licet omni tempore vita solitariorum Quadragesimae debeat observationem habere, tamen quia paucorum est ista virtus, ideo suademus ipsis diebus Quadragesimae omni puritate vitam suam custodire, omnes pariter negligentias aliorum temporum his diebus sanctis diluere. Quod tunc digne fit, si ab omnibus vitiis nos temperemus; orationi cum fletibus, lectioni et compunctioni cordis atque abstinentiae operam demus. Ergo his diebus augeamus aliquid ad pensum solitum servitutis nostrae, orationes peculiares, ciborum et potus abstinentiam; ut unusquisque super mensuram sibi indictam aliquid cum [Col. 0633D] propria voluntate et gaudio sancti Spiritus offerat Deo: id est, subtrahat corpori suo de cibo et potu, de somno et quiete, de loquacitate et scurrilitate; et cum spiritualis desiderii gaudio sanctum Pascha exspectet.

Deinde omni tempore, sive prandii, sive coenae, mox ut surrexerint a refectione, sedeant, si duo fuerint simul, et legat unus Collationes vel Vitas Patrum, aut certe aliquid unde aedificentur. Et lectis quatuor aut quinque foliis, vel quantum hora permiserit, si meridies fuerit, aut paululum in stratis suis requiescant, aut aliquod opus manuum agant. In tempore autem jejunii lectione lecta, si vespera fuerit, confestim ut a lectione surrexerint, ad completorium celebrandum veniant. Exeuntes autem a completorio [Col. 0634A] nullatenus loquantur aliquid denuo, excepto si necessitatis causa praelatus aut aliquis e fratribus aliquid alicui indicare voluerit; quod tamen et ipsum cum summa gravitate et moderatione honestissime fiat. Si autem unus solummodo fuerit solitarius, similiter faciat. Omni siquidem tempore silentio studere debent solitarii, et maxime nocturnis horis. Si quis autem eorum nocturno tempore peculiariter voluerit orare, aut aliud aliquid agere, sic agat ne alium inquietet.



CAPUT XLIII. De mensa solitariorum.

Quotiescunque solitarii aut de proprio labore aut de fidelium oblatione aliquam sufficientiam ciborum et potus habuerint, semper ad mensulam suam pauperes [Col. 0634B] et peregrinos habeant, et cum illis Christum convivam esse noverint. Si vero pauperes minus habuerint, quos de fratribus voluerint vocare, charitatis causa in eorum pendeat arbitrio. Eis autem quos vocant, hoc quod Deus eis dederit, cum charitatis officio exhibeant. Ipsi tamen solitarii non solum a qualitate ciborum, sed etiam a quantitate se custodiant, et in pondere et mensura, cum sine hospitibus fuerint, vivant. Cum autem aliqui simul fuerint cum eis, communes in cibo et potu se exhibeant, ob vanam gloriam devitandam, sed constitutionem Regulae non transcendant.

Sufficere enim credimus ad refectionem quotidianam duo pulmentaria cocta, propter diversorum infirmitates, ut forte qui ex uno edere non potuerit, [Col. 0634C] ex alio reficiatur. Et si fuerint poma, aut leguminum nascentia, addatur et tertium. Cibus autem illorum talis sit: aliquando olera et legumina, aliquando caseum et ova, interdumque pisciculos pro summis deliciis ducant. Quidquid enim, inquit Hieronymus, post gulam non sentitur, idem tibi quod panis et legumina. Panis autem libra una propensa sufficiat in die, sive una sit refectio, sive prandii et coenae. Sunt enim qui plus, et sunt qui minus indigent; quia nec robur unum inest cunctis corporibus: et ideo de ciborum qualitate et quantitate non facile a nobis oportet disputari, quia nec ab omnibus potest uniformis regula custodiri. Tamen studendum est ut non semper saturitas edendi finem faciat, sed voluntas; nec impleat ventris saturitatem edacitas, [Col. 0634D] sed comprimat parcitas. Unde ait Apostolus: Et carnis curam ne feceritis in desideriis (Rom. XIII, 14). Non enim carnis curam omnimodis interdixit, sed ut in desideriis ne fieret, prohibuit. A carnibus vero tam quadrupedum quam volucrum omnino abstineant, nisi forte aliqui in gravi aegritudine fuerint detenti. Ipsis enim pro reparatione tantum concedatur. Illico autem ut validiores effecti fuerint, a carnibus more solito abstineant.



CAPUT XLIV. De crapula cavenda.

In quantum ergo solitarii possunt, delicias et ciborum opulentias fugiant; et non solum a cupiditate pretiosorum ciborum, sed etiam a nimia perceptione [Col. 0635A] vilium se contineant: remota prae omnibus crapula, ut nunquam subripiat eis indigeries, quia nihil sic contrarium est omni Christiano quomodo crapula. Unde Dominus ait: Videte ne graventur corda vestra in crapula et ebrietate (Luc. XXI, 34). Nihil enim sic inflammat et titillat membra genitalia quomodo indigestus cibus ructusque convulsus. Escae enim multae non solum corda nostra, sed etiam corpus et animam debilitant. Saepe enim per ciborum aviditatem stomachi franguntur vires, necnon et abundantiam sanguinis, et choleram, et plurimas aegritudines escarum nimietate patimur. Idcirco tantum cibum unusquisque sibi concedat, quantum sustentatio corporis, non quantum desiderium carnis exposcit. Oportet itaque ut caro nostra subjecta sit animae nostrae, et [Col. 0635B] sicut ancilla famuletur dominae suae. Non enim bene possumus vigilare, cum dapibus fuerit venter noster onustus; sed somno oppressi vigiliarum fructus amittimus, et maximum detrimentum animae nostrae acquirimus. Nam sicut miles plurimo onere praegravatur et praepeditur ad bellum, ita praepeditur solitarius ad vigilias cum escarum largitate fervescit.

Sed et diabolus plurimum inde gaudet, cum Dei servos viderit nimio cibo refertos, sicut legitur de quodam viro venerabili, sancto Philiberto. Hic cum esset in quodam monasterio, et jugum Christi suave et onus ejus leve susciperet, in tantum religionis cultum excrevit, ut etiam viris perfectioribus in abstinentia et caeteris virtutibus imitabilis fieret. Cumque antiquus hostis ejus invideret abstinentiam, [Col. 0635C] quadam die pulsavit animum illius ut ampliora sumeret cibaria. Post haec vero in ipsa nocte, dum fuisset cibo saturatus, nutu Dei detectus inimicus sancto Philiberto per somnium est ostensus, et coepit ventrem ejus velut gaudens palpare ac dicere: Modo hic bene, modo hic bene. Tunc miles Domini agnoscens jacula inimici, crucis se vallavit munimine, rigorem abstinentiae deinceps studuit triplicare. Qua in re ostenditur qualibus quantisve muscipulis diabolus Dei servos praepedire molitur, quantum de nimia edacitate laetatur

Ideoque studeamus nos taliter ab escis temperare, ut si quando inimicus de nimia nostra edacitate exstiterit gavisus, de nostra iterum abstinentia abscedat confusus. Omnia tamen mensurate et cum [Col. 0635D] discretione fiant; quia nimia abstinentia ciborum non solum vires corporis frangit, sed etiam intentionem animae minuit, mentisque ingenium marcescere facit, et vigorem orationis amittit. Quapropter quidquid cum temperamento fit, salutare est; quod vero nimis et ultra modum fit, perniciosum est studiumque suum in contrarium vertit. Unde sanctus Antonius dixit: Sunt quidam conterentes corpora sua in abstinentia, et quia non habuerunt discretionem, longe facti sunt a Deo. Hinc beatus Gregorius ait: Plerumque enim dum plus quam necesse est per abstinentiam caro atteritur, humilitas foris ostenditur, sed de hac ipsa humilitate graviter intus superbitur. Ideo admonendi sunt abstinentes, ut sollicite [Col. 0636A] se semper aspiciant, ne dum gulae vitium fugiunt, in superbiam aut vanam gloriam incidant. Et rursum admonendi sunt, ut abstinentiam suam et semper sine intermutatione custodiant, et nunquam hanc apud occultum judicem eximiae virtutis credant; ne forte magni meriti se esse aestimantes, corda in elationem levent. Sic enim corpora nostra, vel etiam corporum incentiva rigore districtioris abstinentiae castigemus, ut a carnalibus desideriis absoluti, sanctis virtutibus floreamus.



CAPUT XLV. De mensura potus solitariorum.

Eamdem quippe mensuram potus quam sanctus Benedictus constituit monachis, eamdem et nos infirmorum contuentes imbecillitatem constituimus solitariis, [Col. 0636B] id est, unicuique heminam vini per diem. Quibus autem donat Deus tolerantiam abstinentiae, propriam se habituros mercedem sciant: Unusquisque enim, ut ait Apostolus, proprium donum habet ex Deo, alius quidem sic, alius vero sic (I Cor. VII, 7). Quod si loci necessitas, vel labor, aut infirmitas amplius poposcerit, in eorum consistat arbitrio; considerantes tamen in omnibus ne eis satietas aut ebrietas subripiat. Licet enim legamus vinum omnino monachorum vel solitariorum non esse, sed quia nostris temporibus id monachis aut solitariis persuaderi non potest, saltem et hoc consentiamus ut non usque ad satietatem bibant, sed parcius, quia vinum apostatare facit etiam sapientes. Ubi autem necessitas loci exposcit, ut nec suprascripta mensura [Col. 0636C] inveniri posset, sed multo minus, aut ex toto nihil, benedicant Deum qui ibi habitant, et non contristentur; sed gaudeant, eo quod a tali peste sunt liberati. Haec autem ante omnia admonentes, ut absque murmurationibus sint.

De vino autem abstinendo Apostolus certam fixit regulam, dicens: Nolite inebriari vino, in quo est luxuria (Ephes. V, 18). Quasi diceret, luxuriam facit et nutrit vini perceptio nimia, non natura. Et ideo solitarios non uti vino, sed inebriari prohibeo; quandoquidem infirmum stomachum usus moderatus vini confortat, ebrietas vero animum corpusque debilitat. Denique Timotheo discipulo suo praecipit Apostolus dicens: Noli aquam bibere; sed modico vino utere, propter stomachi dolorem et propter frequentes [Col. 0636D] tuas infirmitates (I Tim. V, 23). Ac per hoc nihil contra abstinentiam faciunt, qui vinum non pro ebrietate, sed tantum pro corporis salute percipiunt; nec hoc eis offert voluntas, sed permittit infirmitas. Si autem infirmitas defuerit, a vino est abstinendum; ne vini perceptio, quae infirmum corpus sustentat, sanum incendat. Quoniam quidem vino uti et usui habere oleum nullus dixerit esse peccatum; in his autem regionibus ubi defuerit oleum, si necessitas exposcerit, adipe utantur interdum.



CAPUT XLVI. De ebrietate carenda, et de laude sobrietatis.

Ante omnia autem ebrietatis vitium solitarii caveant, quia scriptum est: Homo ebriosus servus est [Col. 0637A] omnium vitiorum. Nullum enim peccatum vincere valet, qui multo vino captus est. Unde Salomon dixit: Luxuriosa res vinum, et tumultuosa ebrietas; quicunque in his delectatur, non erit sapiens (Prov. XX, 1). Et iterum: Non intuearis in vino quomodo flavescit, dum splenduerit in vitro color ejus, ingreditur blande, sed novissime mordebit ut coluber; et sicut regulus venenum diffundet (Prov. XXIII, 31). Nullum secretum est, ubi ebrietas regnat (Prov. XXXI, 4). Hinc beatus Hieronymus ait: Ebrietas semper flagitiorum mater est, radix criminum, materia culparum, et origo omnium vitiorum. Venter enim mero aestuans cito despumat in libidines. Quapropter ebrietatem fugiamus, ne crimen luxuriae incurramus. Plerique homines per vinum maximam debilitatem corporis [Col. 0637B] contraxerunt, nec potuerunt consequi pristinam sanitatem, quia non temperaverunt gulae ardorem. Per vinolentiam enim armatur os ad maledicta et convicia proximorum, et mens immutatur atque balbutit lingua. Hujusmodi enim vir cum se putat bibere, bibitur; sicut piscis cum avidis faucibus properat ut glutiat escam, repente hamum inter fauces reperit, ita et ebriosus inimicum intra se vinum suscipit, et, heu! homo rationabilis ut irrationabile animal capitur. Nihil est aliud ebrietas quam manifestissimus daemon. Idcirco non quantum gula exigit, sed quantum naturae imbecillitas poscit, bibamus. Vinum enim nobis Dominus non ad ebrietatem, sed ad laetitiam cordis creavit. Nam sicut ebrietas mater est omnium vitiorum, ita sobrietas mater est omnium [Col. 0637C] virtutum. Sobrietas quippe est corporis et animae utilis medicina. Conservat autem memoriam, acuit sensum, sincerat (sic) mentem, mitigat vitia, frangit libidinem, propagat senectutem, revelat divini sacramenti arcana, atque stantem et in omnibus castum hominem facit. Itaque in omnibus exhibeamus nos sobrios, ut sobrietas nos per omnia exhibeat sanos et castos.



CAPUT XLVII. Si omnes aequaliter necessaria vitae debent accipere.

Beatus igitur Augustinus, vir per omnia discretus, ait: Victus et tegumentum non aequaliter omnibus tribuatur, sed potius sicut unicuique opus fuerit. Sic enim legitur in Actibus apostolorum: Distribuebatur [Col. 0637D] singulis prout unicuique opus erat; et nullus egens erat inter illos (Act. IV, 34, 35). Ubi non dicimus quod personarum sit apud Deum acceptio, sed infirmitatum consideratio: ut qui minus indiget, gratias agat Deo; qui vero plus indiget, humilietur pro infirmitate, et non extollatur pro misericordia, et tamen Deo gratias agat, quatenus in omnibus benedicatur Deus. Qua de re in Collationibus Patrum tale datur exemplum, et licet sit prolixum, est tamen in hac re proficuum, ut mihi videtur. Venit aliquando quidam monachus ab urbe Roma, qui in palatio magnum locum habuit, et habitabat in Sciti in vicinitate ecclesiae. Habebat autem secum unum ex servis suis qui ministrabat ei. Videns autem presbyter ecclesiae infirmitatem ejus, et recognoscens [Col. 0638A] quia vir ille esset de deliciis, ex hoc quod Deus ei donabat mittebat ei. Qui cum viginti quinque annos fecisset in Sciti, factus est vir contemplator praevidens et nominatissimus. Audiens autem quidam de magnis monachis Aegyptiorum opinionem ejus, venit videre eum, sperans conversationem corporalem invenire apud eum plus arduam. Qui cum intrasset, salutavit eum, et facientes orationem sederunt. Videns autem eum Aegyptius vestitum mollibus rebus, et pellem stratam sub ipso, et modicum capitale sub caput ejus, sed et pedes mundos habentem cum galliculis, scandalizatus est intra se de eo, quia in illo loco non erat consuetudo taliter conversandi, sed magis duram abstinentiam habere consueverant. Senex autem ille Romanus habens contemplationem, [Col. 0638B] sive praevidentiae gratiam, intellexit quia scandalizatus fuisset Aegyptius monachus in ipso, et dixit ministro suo: Fac nobis hodie propter abbatem qui venit bonam diem. Coxit autem parva olera quae habebat, et surgentes hora competenti comederunt. Habuit etiam modicum vini senex propter infirmitatem suam, et illud biberunt. Et dum factum esset vespere, dixerunt duodecim psalmos et dormierunt. Similiter et in nocte. Surgens autem mane Aegyptitis ille dixit ei: Ora pro me. Et egressus est non aedificatus in eo. Et cum paululum discessisset, volens eum senex ille Romanus sanare, misit post illum et revocavit eum. Qui cum venisset, iterum suscepit eum cum gaudio. Et interrogavit eum dicens: Ex qua provincia es? Et ille respondit: Aegyptius sum. [Col. 0638C] Et dixit: Cujus civitatis? At ille dixit: Ego omnino non fui de civitate, nec habitavi in ea. Et senex dixit ei: Antequam monachus esses, quid operabaris in possessione qua manebas? Et ille: Custos eram agrorum: Et dixit ei: Ubi dormiebas? Respondit Aegyptius: In agro. Et Romanus ait: Habebas aliquod stratum? Et ille: Ego in agro debui habere stramenta? Et senex: Quomodo dormiebas? Respondit Aegyptius: In terra nuda. Et Romanus ait: Quid manducabas in agro, aut quale vinum bibebas? Et ille: Manducabam panem siccum, et si inveniebam aliquid de salsamentis, et bibebam aquam. Ad haec senex Romanus dixit ei: Grandis tibi labor erat. Et adjecit: Erat tibi vel balneum in possessione ubi [Col. 0638D] lavares? Et Aegyptius: Non; sed in flumine lavabam quando volebam. Cum ergo haec omnia senex ab eo inquisisset et cognovisset modum prioris vitae ejus atque labores, volens eum proficere, narravit ei vitam suam praeteritam, quam habebat, dum esset saecularis, dicens: Me miserum quem vides, de magna civitate Romana sum, habens in palatio maximum locum apud imperatorem. Cumque audisset Aegyptius initia verborum ejus, statim compunctus est, et sollicite quae dicebantur ab eo, auscultabat. Et senex adjecit: Reliqui ergo Romam, et veni in solitudinem istam. Et iterum dixit: Me quem vides, habui domos amplas et magnas, et pecunias multas, et contemnens eas veni, et maneo in ista parvula curva cella. Audi adhuc: Habui etiam lectos ex [Col. 0639A] auro vestitos, et pretiosissima stramenta: et pro his dedit mihi Deus stramentum hoc de papyro et hanc pellem. Sed et vestes meae inaestimabili pretio erant, et pro his utor has viles rescellas. In prandio quoque meo multum aurum expendebatur, et pro illo dedit mihi Deus modica olera haec et parvulum calicem vini. Erant et qui serviebant mihi plurimi servi, et pro omnibus illis, istum Deus compunxit ut ministraret mihi. Pro balneo autem profundo, aqua modica utor ad pedes meos, et galliculis propter infirmitatem meam. Et rursum pro calamis et cithara et alio musico opere quo delectabar in conviviis meis, decanto in die duodecim psalmos, similiter et in nocte; sed et pro peccatis meis quae ante faciebam exhibeo Deo modicum servitium. Unde rogo te, abba, [Col. 0639B] ut non scandalizeris propter infirmitatem meam. Et haec audiens Aegyptius atque in semetipso reversus dixit: Vae mihi, quia de multa tribulatione et labore saeculi magis ad repausandum in conversationem monachi veni, et quae non habebam tunc, modo habeo: tu autem ex multa delectatione saeculi, voluntate propria, in tribulationem hanc venisti, et ex multa gloria ac copiosis divitiis, hanc humilitatem atque paupertatem arripuisti. Ex quo multum proficiens Aegyptius, vale dicto discessit; et dehinc factus ei amicus saepe ad eum veniebat suae utilitatis causa. Erat autem idem Romanus vir discernens in bonis, et repletus optimo odore Spiritus sancti. Quapropter habenda est inter nobiles et ignobiles, inter sanos et infirmos, inter senes et juvenes magna discretio. [Col. 0639C] Non enim possunt hi qui de deliciis veniunt, et hi qui nunquam in deliciis fuerunt, aequalem tenere rigorem abstinentiae. Neque sani et infirmi aequaliter abstinere possunt. Idcirco secundum consilium Apostoli: Is qui non manducat, manducantem non spernat; et qui manducat non manducantem non judicet (Rom. XIV, 3). Sed alterutrum pie supportantes considerent infirmitates illorum.



CAPUT XLVIII. De infirmis et senibus solitariis.

Infirmorum autem et senum cura ante omnia et super omnia adhibenda est, ut sicut revera Christo, ita eis serviatur: Ipsemet enim in judicio dicit justis: Infirmus fui, et visitastis me (Matth. XXV, 36). Et quod uni ex minimis meis fecistis, mihi fecistis (Ibid.). [Col. 0639D] Sed et illi imbecilles et infirmi considerent in honorem Dei sibi serviri; et non superfluitate sua atque nugacitate verborum contristent fratres servientes sibi. Qui tamen, si excesserint, patienter sunt portandi; quia de talibus copiosior merces acquiritur in regno Dei. Ergo cura maxima sit praelatis ac caeteris fratribus, ne aliquam negligentiam patiantur; sed eis compatiendo subveniant, et assiduis visitationibus sanctarumque Scripturarum consolationibus, necnon et propriarum rerum facultatibus adminicula praebeant necessaria. Deputetur autem frater timens Deum, et diligens atque sollicitus, qui eis ea quibus opus habuerint misericorditer administret, et balnearum usus quoties expedit, offerat: [Col. 0640A] Sed et carnium esus, si voluerint, pro reparatione tantum usque dum meliorati fuerint, comedant. Cellulae infirmorum infirmitatis tempore sub sigillo minime habeantur, quatenus a fratribus visitari possint. Ipsi tamen caveant ne foras ultra constitutum terminum exeant, si ab episcopo sunt reclusi et sigillati. Non enim eos teneat sigillum cerae vel plumbi, sed sigillum Christi. Sic namque legitur in libro Dialogorum fecisse quondam venerabilem virum, nomine Martinum: qui cum in quodam monte necdum clauso specu habitaret, catena sibi ferrea pedem ligavit, eamque saxo ex parte altera affixit, ne ei ultra liceret progredi quam catenae ejusdem quantitas tendebatur. Quod vir vitae venerabilis Benedictus audiens, ei per discipulum suum mandare curavit: [Col. 0640B] Si servus es Christi, non te teneat catena ferri, sed catena Christi. Ad quam vocem Martinus eamdem protinus solvit compedem, sed nunquam postmodum tetendit pedem ultra locum quo hunc tendere consueverat ligatum. Atque postea in tanto se spatio sine catena coercuit, in quanto et antea ligatus permansit. Ita ergo et reclusi faciant. Illico autem ut ab infirmitate convalescere coeperint, more solito ostium cellulae sigilletur, et soli iterum maneant.

Curam autem habeant maximam praelati, ut diximus, ne a cellariis negligantur senes et infirmi; quia ad magistros respicit quidquid a discipulis delinquitur. Consideretur autem semper eorum imbecillitas, et nullatenus in eis districtio regulae teneatur in alimentis sive caeteris necessariis; sed sit in [Col. 0640C] eis pia consideratio, et praeveniant, si necesse fuerit, horas canonicas.



CAPUT XLIX. De vestimentis et calceamentis solitariorum.

Oportet itaque solitarios sanctarum Scripturarum auctoritati parere, sanctorumque Patrum documenta vigilanter perpendere, ut humilitatem, quam corde gestant, actu, habitu, etiam ipso incessu religiosissime demonstrent: plusque velint sancta conversatione eximiisque moribus quam ornatu vestium fulgere. Quantum igitur a superfluo et immoderato cultu vestium se compescere debeant, multis sanctorum Patrum exemplis perdoceri potest. Ait enim beatus Gregorius: Nemo aestimet in luxu atque studio pretiosarum vestium peccatum deesse; quia si [Col. 0640D] hoc culpa non esset, nullo modo Dominus Joannem de vestimenti sui asperitate laudasset. Hinc rursus ait: Nemo quippe vestimenta praecipua nisi ad inanem gloriam quaerit, videlicet ut honorabilior caeteris esse videatur. Nemo vult ibi pretiosis vestibus indui, ubi ab aliis non possit videri. Pro sola enim inani gloria vestimenta pretiosa quaeruntur. Hinc Basilius dixit: Si enim studium nobis habendum est omnium nos esse minimos, et omnium novissimos, certum est quia et indumentis omnium nos putare debemus novissimos. Hinc Cassianus dicit: Oportet ut talis sit vestis solitarii, quae corpus contegens, tantum verecundiam nuditatis cooperiat, et frigoris injuriam repellat, non quae occasionem [Col. 0641A] vanitatis enutriat. Quae ita sit vilis, ut nulla coloris vel compositionis novitate inter caeteros fratres spirituales insignis habeatur. Hinc Isidorus ait: Vestimenta solitariorum nec multum vilia, nec multum sint pretiosa: quia nimis pretiosa vestis animum ad lasciviam pertrahit; nimis vilis aut dolorem cordis parit, aut morbum vanae gloriae contrahit. Hactenus de qualitate vestium diximus, nunc autem et de quantitate aliquid dicamus. Vestimenta quippe non multa, nec superflua sint solitariis, imitantes dictum Dei nostri ad discipulos suos: Neque duas tunicas habeatis (Luc. IX, 3) Quas duas tunicas non numero intelligere debemus, sed si alia gestamus, et alia causa avaritiae servamus, haec superflua sunt, et haec pauperibus dare praecipimur. [Col. 0641B] Unde sanctus Hieronymus ait: quidquid corpora nostra defendere potest, et humanae succurrere imbecillitati, hoc una appellanda est tunica; et quidquid in praesentibus alimentis necessarium est, unius diei victus appellatur. Unde et praeceptum a Domino est ne cogitemus de crastino, hoc est, de futuro tempore. Et Apostolus: Habentes, inquit, victum et vestimentum, his contenti simus. Nam qui volunt divites fieri, incidunt in tentationem et in laqueum diaboli, et desideria multa, et inutilia, et nociva, quae hominem mergunt in interitum et perditionem (I Tim. VI, 8). Qua de causa ad Regulam beati Benedicti recurrimus, et quantum ipse concessit monachis habere de vestimentis, et nos concedamus solitariis: id est, propter noctes, et propter ipsa vestimenta [Col. 0641C] lavanda habeant, si monachi sunt, duas tunicas et duas cucullas. Si vero nondum assumpserunt propositum monachale, cucullas non induant, sed cappas; in aestate puram, in hieme villosam. Habeant enim pelliceam unam de pellibus, et duas stamineas, et duo femoralia. Femoralium autem usus cuiquam permittendus est, et maxime his qui in ministerio altaris implicantur. Reliqui vero gradus utrum ea velint gestare, an non, in ipsis sit. Sint etiam illis indumenta pedum, caligae, et pedules, et subtelaria. Haec autem consideratio in eorum pendeat arbitrio, ut secundum qualitatem locorum ubi habitant et aerum temperiem vestimenta habeant, quia in frigidis regionibus amplius indigetur quam [Col. 0641D] in calidis. Praeterea quoque sacerdotes vestimenta sacerdotalia et altaris lineamina cum summa diligentia conservent nitida; id est, unusquisque casulam unam, albas duas, amictus duos, stolas duas cum manipulis, duos etiam corporales, et duos linteos semper habeant nitidos, sicut tantum decet ministerium.



CAPUT L. De lectisterniis solitariorum.

Solitarii autem sicut in caeteris, ita etiam in lectisterniis modum tenere debent discretionis, id est, non pretiosa velint habere lectualia, sed vilia: vestimenta quippe et calceamenta, vel lectualia eorum, nec nitida nimium, nec abjecta sint plurimum. Inter utrumque enim, ut diximus, virtus discretionis [Col. 0642A] tenenda est. Sufficiant autem eis stramenta lectorum, matta et cilicium, sagum, vel toxa et capitale. Vestiti quoque dormiant et cincti, ut semper sint parati. Quiescentes autem in lectulis suis frequenter decantent cum Propheta: Lavabo per singulas noctes lectum meum, lacrymis meis stratum meum rigabo (Psal. VI, 6). Et iterum: Memor fui nocte nominis tui, Domine, et custodivi legem tuam (Psal. CXVIII, 55). Et si ante non surrexerint, vel facto signo absque mora surgentes, festinent ad opus Dei, cum omni tamen gravitate et modestia. Cum autem surrexerint, primum signum crucis frontibus suis imprimant, et cum silentio dicant: Deus, in adjutorium meum intende: Domine, ad adjuvandum me festina (Psal. LXIX, 1). Et hoc cantantes mox ad oratorium [Col. 0642B] pergant, et prostrati in terra humiliter cum lacrymis et gemitu orent. Expleta autem oratione, necessaria corporum suorum provideant. Inde revertentes illico nocturnum officium solemniter et devote incipiant. Euntes autem aliquo vel redeuntes semper ore et corde aliquid psallant, quatenus cum Propheta fiducialiter dicere queant: Benedicam Dominum in omni tempore, semper laus ejus in ore meo (Psal. XXXIII, 1).



CAPUT LI. Ut certo tempore sese radant, ne sint comati.

In barbis quoque radendis et capillis tondendis tenendus est etiam a solitariis modus discretionis. Nam, sicut legitur in Vitis Patrum, fuit quidam vir [Col. 0642C] sanctus, nomine Apollonius, qui eos valde reprehendebat, qui barbam et comam capitis nutriebant. Dicebat autem: Certum est quod isti ab hominibus laudem quaerunt, et ostentationis causa barbam vel comam capitis nutriunt; cum mandatum sit etiam ipsa jejunia in occulto celebranda, ut Deo soli sint cognita, qui videt quae in occulto sunt, et reddit in palam. Sed ut mihi videtur, isti non sunt contenti ejus remuneratione qui videt in occulto, sed manifestari se apud homines volunt. Unde etiam ad quemdam Romanum fertur dixisse beatus Gregorius istud proverbium: Si sanctitas, inquit, in barba est, tunc nemo sanctior est hirco. Quapropter juxta considerationem rationis arbitror congruum fore ut solitarii, et praecipue illi qui sacra mysteria contrectant, [Col. 0642D] de quadraginta in quadraginta diebus se radant, et capillos tondeant, ut juxta Apostolum: Exspoliantes nos veterem hominem cum actibus suis, induamus eum qui renovatur in agnitionem Dei (Coloss. III, 3). Id est, criminibus carnis nostrae, quasi crinibus capitis exuamur, atque inde innovatis sensibus enitescamus. Quam renovationem in mente oportet fieri, sed in capite demonstrari, ubi ipsa mens noscitur habitare. Habeant etiam infra cellulam retrusionis dolium, et quoties expedit, sacerdotes pro munditia corporis balneorum usibus fruantur. Sed fortasse aliqui dicent: Sanctus Antonius nunquam se balneavit. Quibus breviter respondendum est: Si sanctus Antonius nunquam se balneavit, nec unquam missam cantavit; ideoque balneorum [Col. 0643A] usus in sacerdotum relinquitur arbitrio, ut mundi et digni habeantur sacra mysteria celebrare.



CAPUT LII De discipulis solitariorum, et de eorum obedientia.

Discipuli ergo solitariorum saepe admonendi sunt, ut sic vivant, quatenus aliis bonum exemplum praebeant, et humiliter magistrorum imperiis subjaceant. Mox ergo ut aliquid eis imperatum a magistris fuerit, ac si divinitus imperetur moram pati nesciant in faciendo. Sed ipsa obedientia tunc acceptabilis erit Deo, et dulcis hominibus, si quod jubetur, non tarde, non tepide aut cum responso nolentis efficiatur; quia obedientia quae majoribus praebetur, Deo exhibetur; ipse enim dixit: Qui vos audit, me audit, etc. (Luc. X, 16). Nam cum [Col. 0643B] malo animo si obediat discipulus, et non solum ore, sed etiam corde si murmuraverit, quamvis impleat jussionem magistri, tamen acceptabile non erit Deo, qui cor respicit murmurantis. Et pro tali facto nullam consequitur gratiam, imo poenam murmurantium incurrit, si non cum satisfactione emendaverit. Quapropter hi tales relinquentes statim quae sua sunt, et voluntatem propriam deserentes, secundum Domini sententiam qui dixit: Non veni voluntatem meam facere, sed ejus qui misit me (Joan. VI, 38); mox exoccupatis manibus, et quod agebant imperfectum relinquentes, vicino obedientiae pede jubentis vocem factis sequantur. Unde in Collationibus Patrum tale datur exemplum: Abbas Sylvanus habuit discipulum quemdam, nomine Marcum, et hic [Col. 0643C] fuerat magnae obedientiae, quique etiam scriptor erat. Diligebat autem eum senex propter obedientiam suam. Habebat autem alios undecim discipulos, qui contristabantur pro eo quod eum diligeret plus eis. Quod cum audissent vicini seniores, quia plus eum caeteris suis discipulis diligeret, moleste tulerunt. Una autem die venerunt ad eum: quos assumens secum abbas Sylvanus, egressus coepit singulorum discipulorum suorum cellas pulsare, dicens: Frater, veni, quia opus te habeo; et unus ex eis non est mox secutus eum. Venit autem ad cellam Marci, et dixit ei: Veni, frater, quia opus te habeo. Ille autem scribebat, et non perfecit litteram O, et venit. Et dixerunt senes: Vere, abba, quem tu diligis, diligimus, quoniam et Dominus diligit [Col. 0643D] eum. Ideo istud hic posui exemplum, ut discant discipuli agere obedientiam sine mora. Ipsi quoque discipuli non sint superbi, non tardi, non turbulenti, non vinolenti, non multum edaces; sed sint moribus honesti, ac Deum timentes. Qui etiam ea quae Deus dederit tempore opportuno diligenter magistris administrent, et in ministrando nullatenus eos contristent; memores semper divini sermonis, ubi ait: Qui scandalizaverit unum de pusillis, qui in me credunt, etc. (Matth. XVIII, 6.) Illud etiam ad memoriam revocent quod ait Apostolus: Qui bene ministrat, gradum bonum sibi acquirit (II Cor. IX, 7). Et rursum: Hilarem datorem diligit Deus (Ibid). Cui autem substantia non est quae tribuatur, sermo [Col. 0644A] responsionis porrigatur bonus. Sicut scriptum est: Sermo bonus super datum optimum (Eccli. XVIII, 16, 17). Omnia autem vasa eorum cunctamque substantiam ac si altaris vasa sacrata conspiciant. Nihil ducant negligendum, neque avaritiae studeant, neque sint prodigi, et exstirpatores substantiae illorum; sed omnia mensurate faciant, et secundum jussionem magistrorum. Non enim velint habere solitarii plures discipulos, quia nequaquam vincere avaritiam possunt quando ad multorum sustentationem intendunt. Habeat autem unusquisque unum, aut duos, vel ad plurimum tres discipulos. Paucos tamen condiscipulos ad convivendum et plures ad docendum. Non tamen dicimus ut scholas generaliter teneant; quamvis liceat, non tamen expedit. [Col. 0644B] Unde Apostolus: Omnia, inquit, mihi licent, licet non omnia expediunt (I Cor. VI, 12).



CAPUT LIII. De zelo bono quem debent habere solitarii erga discipulos.

Ut autem ait sanctus Benedictus, sicut est zelus bonus qui separat hominem a vitiis et ducit ad Deum et ad vitam aeternam, ita est et zelus amaritudinis qui separat a Deo et ducit ad infernum. Hunc ergo zelum qui ad vitam ducit aeternam, ferventissimo amore exerceant solitarii erga discipulos, id est, ut infirmitates illorum sive corporum, sive morum, patientissime tolerent, et si forte aliquid deliquerint, cum omni moderatione eos corripiant. In ipsa autem correptione prudenter agant, et plus studeant [Col. 0644C] amari quam timeri. Et ne quid nimis, ne dum nimis eradere cupiunt rubiginem, frangatur vas; suamque fragilitatem semper suspecti sint; meminerintque calamum quassatum non conterendum. In quibus non dicimus ut permittant nutriri vitia, neque dissimulent peccata delinquentium, sed mox ut oriri coeperint, quantum praevalent, radicitus ea amputent; memores semper quia Heli sacerdos pro filiorum iniquitate damnatus est (I Reg. II). Quapropter teneant consilium Apostoli dicentis: Argue, obsecra, increpa in omni patientia et doctrina (I Tim. IV). Id est, indisciplinatos durius argue, obedientes et mites, ut in melius proficiant, obsecra; negligentes et contemnentes increpa; omnia tamen cum patientia. Improbos autem, et duros, et [Col. 0644D] superbos, vel inobedientes, si aetas siverit, verberum castigatione et corporum afflictione coerceant, sicut scriptum est: Percute filium tuum virga, et animam ejus de inferno liberabis (Prov. XXIII, 14). Hoc summopere perpendentes ut juxta qualitatem vulnerum exhibeant fomenta curationum. Caveant autem ut, dum alios de admonitionibus suis emendare procurant, ipsi ab omnibus vitiis emendati inveniantur; ne forte aliis praedicantes, ipsi (quod absit) reprobi efficiantur.



CAPUT LIV. Quomodo jejunare debeant solitarii.

Sic enim necessaria nobis sunt jejunia sicut vulneribus medicina, ita tamen ut duarum rerum testimonio [Col. 0645A] comprobentur, id est, oratione et eleemosyna. Unde beatus Augustinus ait: Bonum est jejunare, sed melius est eleemosynam dare. Eleemosyna enim sufficit sine jejunio, jejunium vero non sufficit sine eleemosyna. Tale est jejunium sine eleemosyna qualis est sine oleo lucerna. Et sicut lucerna quae sine oleo accenditur, fumigare potest, lucem habere non potest; ita jejunium sine eleemosyna, carnem quidem cruciat, sed charitatis lumine animam non illustrat. Sed quaerendum nobis est quomodo solitarii eleemosynam dare jubentur, qui non solum facultates, sed etiam seipsos Domino fideliter obtulerunt. Ad haec non ego, sed Dominus per prophetam respondit, dicens: Frange esurienti panem tuum, etc. (Isai. LVIII, 7). Non enim dixit: Da esurienti totum [Col. 0645B] panem tuum, sed ait: Frange esurienti panem tuum. Unde Apostolus: Non, inquit, ut aliis sit refrigerium, vobis autem tribulatio. Sed ex aequalitate vestra abundantia aliorum sustentet inopiam; ut et illorum abundantia vestrae inopiae sit supplementum (II Cor. VIII, 13). Et alias scriptum est: Si multum tibi fuerit, multum tribue; si autem exiguum fuerit, etiam exiguum da (Tob. IV, 8). Tria sunt enim genera eleemosynarum quae indesinenter agere debemus, unum corporale, egenti dare quidquid poterimus: alterum spiritale, dimittere a quo laesi fuerimus; tertium, delinquentes corrigere, et errantes in viam veritatis reducere. Ad haec autem jungatur oratio, et erit jejunium perfectum. Unde dictum est: Bona est oratio cum jejunio (Tob. XII, 8). Per jejunia enim [Col. 0645C] et orationes occulta mysteriorum coelestium revelantur, divinique sacramenti arcana panduntur. Non enim quispiam potest virtutem perfectionis attingere, nisi prius ventris edomaverit ingluviem. Jejunia quippe moderata debent esse, ne nimis debilitent stomachum, quia modicus et temperatus cibus utilis est corpori et animae. Quaerendum est etiam si biduana ac triduana jejunia facere oporteat solitarios. Ad quod beatus Hieronymus respondens, ait: Parcus cibus et venter semper esuriens triduanis jejuniis praefertur, multoque melius est quotidie parum comedere, quam raro satis sumere. Pluvia illa optima est quae sensim descendit in terram; nam subitus et nimis imber in praeceps arva subvertit. Qua de re in Collationibus Patrum ita legitur: Interrogavit, [Col. 0645D] inquit, abbas Joseph abbatem Pastorem dicens: Quomodo opus est jejunare? Et respondit: Bonum est ut monachus vel solitarius quotidie comedat, et paululum subtrahat sibi de cibo ne satietur. Et dixit abbas Joseph: Ergo quando juvenis eras, non jejunabas biduanas: Dixit senex: Crede mihi, quia et triduanas et hebdomadam; sed haec omnia probaverunt senes magni, et invenerunt quia bonum est quotidie manducare, et parum, ut sit quotidie esuries. Hanc enim viam regiam levem nobis esse demonstraverunt. Nam biduana et triduana jejunia vanam gloriam ostendunt. Alius quidam frater interrogavit dicens: Jejunia et vigiliae quas facit homo, quid proficiunt? Dixit ei senex: [Col. 0646A] Quoniam ipsa sunt quae faciunt humiliari animam. Unde dicebat David: Humiliabam in jejunio animam meam; oratio mea in sinu meo convertetur (Psal. XLIII, 13). Nam justi et prophetae nostri, quando a Deo aliquid impetrare volebant, jejunio se affligebant; et sic quod postulabant, impetrare se gaudebant. Ita et nos jejunando humiliemus animas nostras, et tunc quod poposcerimus, a Deo impetrabimus. Non ergo nos praeferamus eis qui jejunii nostri non valent obtinere mensuram, ne forte plus humilitatis aliarumque virtutum habeant illi unde jure nobis jejunantibus et abstinentibus praeferantur. Neque enim istud jejunium corporale ad perfectionem nobis proficit, nisi fuerit huic animae quoque jejunium copulatum. Habet namque [Col. 0646B] anima suos noxios cibos, a quibus impinguata etiam sine escarum abundantia ad luxuriae praerupta devolvitur. Nam superbia, vana gloria, detractio, et invidia, et caetera talia cibus ejus sunt. Nihil ergo nobis prodest ab escis carnalibus abstinere, et talibus vitiis pectus replere. Quocirca si volumus nobis abstinentiam jejuniaque proficere, ab his et ab aliis omnibus vitiis nobis caveamus, et ad sanctarum culmen virtutum, divina opitulante gratia, nitamur conscendere.



CAPUT LV. Quod solitarii pro hospitibus jejunium solvant.

De susceptione itaque supervenientium fratrum ob causam charitatis beatus Prosper ita loquitur, dicens: si enim propter quoslibet advenientes jejunio [Col. 0646C] intermisso reficio, non solvo jejunium, sed impleo charitatis officium. Caeterum si propter abstinentiam vel jejunium meum spirituales fratres, quos novi mea remissione delectari, contristo, abstinentia mea non est virtus dicenda, sed vitium. Quoniam quidem ipsa abstinentia ac jejuniorum continuatio, nisi fuerit, quando res exigit, praetermissa, et me inflat, et fratrem meum, cui charitas jubet servire, contristat; vel certe mihi nihil inesse charitatis supernae demonstrat. Hinc sanctus Benedictus ait: Omnes supervenientes hospites tanquam Christus suscipiantur, quia ipse dicturus est: Hospes fui, et suscepistis me. Et omnibus congruus honor exhibeatur, maxime domesticis fidei et peregrinis. Et post pauca: jejunium, inquit, frangatur a [Col. 0646D] monacho vel solitario propter hospitem, nisi forte praecipuus sit dies jejunii qui non possit violari. Aliis vero temporibus consuetudines jejuniorum prosequantur. Pauperum vero, et peregrinorum maxime, cura sollicite exhibeatur, quia in ipsis magis Christus suscipitur. Nam divitum terror ipse sibi exigit honorem. Qua de re in Collationibus Patrum tale datur exemplum. Abbas Sylvanus, dum cum discipulo suo Zacharia ad quoddam monasterium visitandi gratia pervenisset, fecerunt eos monachi, antequam egrederentur, charitatis causa reficere. Erant autem dies jejunii. Postquam autem egressi sunt, invenit discipulus ejus aquam in via, et voluit bibere; et respiciens abbas Sylvanus ait: Zacharia, [Col. 0647A] noli bibere, an nescis quia jejunium est hodie? At ille divit: Nunquid non manducavimus hodie, Pater, ad monasterium et bibimus? Dixit senex: illud manducare charitatis fuit; nos autem teneamus jejunium nostrum, fili. Hinc patenter ostenditur quia cum discretione utrumque possumus agere, et cum supervenientibus hospitibus charitatis causa aliquando reficere, et jejunii regulam non praetermittere. Itaque sanctus Cassianus de eadem re interrogavit quemdam senem, dicens: Cur sic indifferenter apud vos quotidiana jejunia pro hospitibus solvuntur? Respondit senex: Jejunium semper mecum est: Vos autem continuo dimissurus sum, et mecum jugiter tenere non potero; ideo charitatis officium in vobis impleo, et adjecit dicens: Non enim possunt [Col. 0647B] filii sponsi jejunare, quandiu cum illis est sponsus: Cum autem discesserit, tunc jejunabunt (Matth IX, 15). Ita et nos vobis dimissis licite jejunii nostri regulam observabimus.



CAPUT LVI De charitate.

Charitas est dilectio Dei et proximi in toto corde et in tota mente. Inter caeteras quippe virtutes charitas obtinet principatum: sine ipsa quidem ad perfectionis culmen nemo conscendere valet. Tunc enim homo perfectus est, quando charitate plenus est, quam nos habere Apostolus praecipit, dicens: Super omnia autem charitatem habete, quod est vinculum perfectionis (Col. III, 14). Et iterum: Charitatem fraternitatis invicem diligentes (Rom. XII, 10). Hinc [Col. 0647C] Petrus apostolus ait: Ante omnia autem charitatem in vobismetipsis continuam habentes, quia charitas operit multitudinem peccatorum (I Petr. IV, 8). Hinc Joannes apostolus ait: Deus charitas est, et qui manet in charitate in Deo manet, et Deus in eo (I Joan. IV, 8). Quamobrem tenenda est ab omnibus sanctis viris unitas charitatis, et praecipue a solitariis; quia quanto se subtrahunt mundo, tanto necesse est ut habeant dilectionem in Deo et proximo; tunc servant in se dilectionem Dei, quando a charitate non dividuntur proximi. Unde ipsa Veritas ait: In hoc cognoscent omnes quia mei estis discipuli, si dilectionem habueritis ad invicem (Joan. XIII, 35). Quantam enim charitatem sancti Patres nostri habebant ad invicem, in praesenti exemplo manifestatur quod [Col. 0647D] subditur: Quodam tempore venit quidam frater ad sanctum Macarium, et obtulit ei causa charitatis uvam unam. Ille autem gratias egit Deo pro fratris officio; statim ad alium fratrem, qui ei infirmior videbatur, secundum charitatem detulit eam; sed et ipse nihilominus plus de proximo quam de semetipso cogitans, ad alium fratrem detulit eamdem uvam: et ille iterum ad alium detulit eam; et rursus ille ad alium; et sic per omnes cellulas, quae longe lateque per eremum erant dispersae, ipsa uva circumportata est, ignorantibus omnibus quis eam primus misisset. Gratulans autem sanctus Macarius quod tantam videret in fratribus charitatem tantamque continentiam, ad ampliora semetipsum spiritualis [Col. 0648A] vitae extendit exercitia. Credo enim quod inter istos sanctos fratres erat perfecta charitas, quia nemo ex eis quaerebat quae sua sunt, sed quae alterius. Tanta est enim virtus charitatis, sicut Apostolus testatur (II Cor. XIII), ut nec martyrium, nec saeculi contemptus, nec eleemosynarum largitio sine ipsa quidquam prosit. Quocirca si volumus ad supernam patriam feliciter pervenire, charitatem Dei et proximi studeamus veraciter habere: quia sicut sine via nemo potest pervenire quo tendit, ita sine charitate, quae dicta est via, non ambulare possumus, sed errare. Omnis insuper bonitas ex charitate et humilitate procedit. Et sicut ignis sine calore et splendore esse non potest, ita et charitas sine humilitate et vera obedientia esse non potest. Sciendum [Col. 0648B] est autem quia humilitas et obedientia ac reliquae virtutes cum corpore incipiunt, et cum corpore deficiunt, et tamen merces earum permanet in aeternum; charitas vero in praesenti incipit saeculo, et in futuro permanet cum Deo.



CAPUT LVII. De humilitate.

Ad fastigium ergo verae humilitatis suo nos Dominus exemplo provocare dignatus est, dicens: Discite a me quia mitis sum, et humilis corde; et invenietis requiem animabus vestris (Matth. XI, 29). Hinc Petrus apostolus ait: Humiliamini sub potenti manu Dei et exaltabit vos (I Petr. V, 6). Hinc enim datur intelligi, quia quanto quisque se pro Christi amore inclinat ad ima, tanto proficit in excelso; et quanto [Col. 0648C] superbus gloriosior apparet inter homines, tanto dejectior erit ante Deum. Unde idem Dominus ait: Omnis qui se exaltat humiliabitur, et qui se humiliat exaltabitur (Luc. XVIII, 14). Nam cum haec dicit, ostendit nobis omnem exaltationem genus esse superbiae. Deus enim humilis factus est nostrae salutis causa: erubescat homo superbus esse, quia, ut ait Salomon, ubi fuerit superbia, ibi erit et contumelia; ubi autem humilitas, ibi et sapientia (Prov. XI, 2). Et, Super eum requiescet Spiritus sanctus. Unde ait Dominus per prophetam: Super quem requiescet Spiritus meus, nisi super humilem, et quietum, et trementem verba mea (Isa. LXVI, 2)? Quapropter quicunque humilis et quietus non erit, non potest in eo habitare gratia Spiritus sancti. Illi autem panduntur secreta, [Col. 0648D] et quod latet in divinis sermonibus, qui humilitatem tenet in moribus. Semper autem conscientia solitariorum humilis debet esse et tristis, scilicet ut per humilitatem non superbiat, et per utilem moerorem cor ad lasciviam non dissolvat. Per humilitatem etiam spiritus immundi Dei servis subjiciuntur. Unde in Collationibus Patrum ita legitur: Homo qui a daemonio vexabatur, et fortiter spumabat, vidit quemdam senem solitarium, et elevans manum percussit eum in maxilla; senex vero secundum Domini praeceptum convertit ei alteram. Statim autem daemon non ferens incendium humilitatis illius, clamans et ejulans discessit ab eo. Alio denique tempore transiens abbas Macarius per eremum, ecce [Col. 0649A] occurrit ei diabolus in via cum falce messoria. Voluit autem illum percutere de falce illa, et non potuit. Et dixit daemon: Multam violentiam patior a te, o Macari, quia non possum praevalere adversum te. Ecce enim quidquid tu facis, et ego facio. Tu jejunas, ego nihil comedo; tu vigilas, ego omnino non dormio. Unum est autem solum in quo me superas. Et dixit ei abbas Macarius: Quid est illud? et respondit diabolus: Humilitas tua me vincit, propter quam non praevaleo adversum te. O quanta est virtus humilitatis, quae non solum homines salvat, sed etiam daemones superat! Quanta autem sit virtus humilitatis iterum beatus Antonius ostendit, dicens: Vidi omnes laqueos Satanae tensos in terra, et ingemiscens dixi: Quis putas transiet istos? et audivi [Col. 0649B] vocem dicentem mihi: Humilitas. Quocirca inclinemus cervicem cordis in vera humilitate, ut omnes laqueos Satanae possimus illaesi transire. Tunc enim veram humilitatem habebimus, si quando peccaverit in nos frater noster, antequam ille poeniteat, indulserimus ei. Et tunc veram humilitatem habemus, quando nec laesi irascimur, nec alios irasci permittimus; sed potius pro ipsis ex corde oramus. Praeterea quoque si cui de humilitate altius libuerit perscrutari, ad Regulam sancti Benedicti recurrat, ibique duodecim humilitatis gradus satis luculenter expositos inveniet.



CAPUT LVIII. De obedientia.
[Col. 0649C]

Obedientia itaque dicitur obtemperantia, eo quod humiliter quis obediat vel obtemperet imperanti. Recte enim ille obediens vocatur, qui per obedientiae humilitatem Deo se toto animo subdit, et ejus praecepta humilitate implet. Ille etiam recte obediens vocatur, qui praecepta magistri juxta vires humiliter implere studet. Nam Christus Dominus noster qui peccatum non fecit, nec inventus est dolus in ore ejus, factus est obediens pro nobis Patri usque ad mortem, nobis relinquens exemplum, ut sequamur vestigia ejus. Ideoque omne quod solitario injunctum fuerit ab aliquo religionis gratia, libenter obtemperet imperanti: et si forte aliqua gravia aut impossibilia ei injunguntur, libenter quidem et cum omni [Col. 0649D] mansuetudine jubentis imperium suscipiat. Quod si omnino virium suarum mensuram hoc quod ei injungitur viderit excedere, non resistendo illud spernat, sed causam impossibilitatis suae ei qui sibi injunxerat humiliter et patienter enarret, quatenus ejus moderamine quod illi onerosum fuerit, sublevetur, ut contradictionis vitio careat. Sancti quoque Patres nostri per obedientiae laborem ad celsitudinis perfectionem pervenerunt. De pluribus autem unum, mirae obedientiae virum, hic inserere studeamus. Quidam enim saecularis homo renuntiavit saeculo, et venit ad monasterium, relinquens tres filios suos in civitate; et cum fecisset tres annos in monasterio, coeperunt ei cogitationes suae filios ad memoriam frequenter adducere, et contristabatur pro eis [Col. 0650A] valde. Videns autem eum abbas tristem, dixit ei: Quid habes quod tristis es? Et narravit ei quia tres filios haberet in civitate, et quia vellet eos ad monasterium adducere. Praecepit autem ei abbas ut adduceret eos. Qui cum perrexisset in civitatem, invenit duos ex his jam fuisse defunctos, unum vero solummodo remansisse. Quem assumens venit ad monasterium. Erat autem abbas ad pistrinum. Ille vero tollens filium suum quem adduxerat, abiit ad abbatem in pistrinum; et videns eum abbas venientem salutavit, et tenens infantem, quem adduxerat, amplexatus est eum et osculabatur. Et dixit patri ejus: Amas eum? Et ille respondit: Etiam. Et rursus dixit ei: Omnino diligis eum? Et respondit: Etiam. Haec audiens abbas, dixit ei: Tolle ergo, si [Col. 0650B] amas eum, et mitte in furnum sic modo dum ardet. Et tenens eum pater suus jactavit eum in clibano ardenti: statim autem factus est clibanus velut ros. Ex qua re acquisivit gloriam in tempore illo, quemadmodum patriarcha Abraham. O quam magnam obedientiam habuit iste sanctus vir, qui nec proprio filio suo pepercit, sed ad unius jussionem abbatis ignibus eum tradidit! Puto enim quia si illi praecepisset abbas obedientiae causa in clibanum intrare, intrasset utique. Nos ergo qui per inobedientiam mandatorum Dei ac sanctorum ejus, necnon et magistrorum nostrorum, recessimus a Deo, per obedientiae laborem redeamus ad illum, qui dixit: Venite ad me, omnes qui laboratis et onerati estis, et ego reficiam vos (Matth. XI, 28).


[Col. 0650C]
CAPUT LIX. De virtute patientiae.

Patientia enim vera est, in praesenti injurias fortiter sustinere, et in futuro vindictam non quaerere, sed ex corde ei qui mala irrogat ignoscere. Nam sunt nonnulli qui ideo per aliquod spatium temporis patienter sufferunt injuriam, ut subsequenter facilius vindicare se queant: isti tales veram non habent patientiam. Ille enim vere patiens est, qui et ipsum amat quem portat: nam tolerare et odisse non est virtus mansuetudinis, sed velamentum furoris. In patientia enim quaerenda est virtus mansuetudinis et ignoscendi facultas, non vindicandi opportunitas. Sicut enim patienter sufferre debemus injurias ab aliis in nos illatas, ita et tribulationes infirmitatum [Col. 0650D] quae nobis eveniunt patienter sufferre necesse est. Probabitur enim homo flagellis Dei, quo animo bene faciat, et qua fortitudine tentationes sibi supervenientes sufferat. Unde ait Apostolus: Tentat enim vos Deus, ut sciat si diligatis eum (Deut. XIII, 3). Tribus enim modis solent accidere tentationes Dei servis. Uno modo tentantur a Deo per flagella; alio modo a diabolo per illusiones et diversas machinationes; tertio modo tentantur a proximo per damna, et contumelias ac persecutiones. Sed ille beatus est qui haec omnia patienter tulerit; de tali enim viro dicit Scriptura: Beatus vir qui suffert tentationem, etc. (Jac. II, 13).

Sine ferro autem martyres esse possumus, si patientiam [Col. 0651A] veraciter in animo servamus. Tanto enim quisque minus ostenditur doctus, quanto minus convincitur patiens. Unde per Salomonem dicitur: Doctrina viri per patientiam noscitur (Prob. XIX, XI) Super omnia autem contumelias detrahentium patientia superemus; sagittas contumeliae patientiae clypeo frangamus; contra linguae gladium patientiae scutum praebeamus. Et si quis nobis intulerit mala, nequaquam irascamur contra illum; sed potius doleamus pro illo, quia Deus illi irascitur. Videamus autem quantam patientiam iste sanctus senex habebat, de quo hic locuturi sumus. Erat in eremo magnus quidam senex, qui de labore manuum suarum vivebat: et erat alius frater vicinus ei, qui saepe ingrediebatur, et rapiebat quidquid senex habebat in cella. Videbat [Col. 0651B] autem eum senex, et non objurgabat eum; sed extorquebat sibi plus solito manibus operari, dicens: Credo, opus habet ille. Astringebat autem ventrem suum, et cum indigentia manducabat panem. Cum autem mori coepisset senex ille, circumsteterunt eum fratres, et respiciens in eum qui furabatur, dixit ei: Junge te huc ad me; et tenuit manus ejus, et osculatus est eas, dicens: Gratias ago istis manibus, frater, quia propter istas vado ad regnum coelorum. Ille autem, compunctus et poenitentiam agens, factus est etiam ipse probatus monachus, exempla sumens de actibus magni illius senis. Valde enim laudabilis est patientia ejus sancti monachi, sed valde laudabilior est patientia Christi. Senex iste rapientem fratrem vidit et tacuit; Christus vero opprobria, [Col. 0651C] contumelias, irrisiones, alapas, sputa, flagella, spineam coronam crucemque sustinuit, et nec contumeliosum cuiquam verbum respondit. Iste enim raptoris manus deosculans gratias egit; Christus autem in cruce positus pro persecutoribus exoravit. Sed in his omnibus exemplum patientiae nobis reliquit. Quapropter studeamus patientes esse ad omnes et in omnia, quia, ut ait Christus, In patientia vestra possidebitis animas vestras (Luc. XXI, 19). Simus mansueti, quia, ut ait Propheta: Mansueti haereditabunt terram, et delectabuntur in multitudine pacis (Psal. XXXVI, 11). Quisquis igitur lenis, mitis et patiens est, Dei filii imitator est. Et quisquis amplectitur pacem in mentis suae hospitio, mansionem in se [Col. 0651D] praeparat Christo, quia Christus pax est et in pace requiescere consuevit.



CAPUT LX. De discretione.

Discretio namque est mater omnium virtutum, et ideo in omnibus tam spiritualibus quam corporalibus operibus tenenda est a solitariis temperantia discretionis, ne superflue laborantes corde pariter et corpore deficiant. Sed sic omnis eorum actio temperetur, quatenus alacri animo plus se adhuc cupiant in bonis operibus exercere. Sive enim sint vigiliae, sive jejunia, sive abstinentia, et caetera his similia, sic temperentur, ut nec animi virtus succumbat, nec corporis fortitudo lassescat. Unde quidam Patrum dicebat: Corpus nostrum sic est fragile [Col. 0652A] sicut vestimentum. Si diligenter tractabimus illud, stabit; sin autem, in parvo tempore corruet. Praeterea quoque supervenit quidam venationem faciens in silva agrestium animalium, et vidit abbatem Antonium gaudentem cum fratribus, et displicuit ei. Volens autem ei senex ostendere quia oportet aliquando condescendere fratribus, dixit ei: Pone, quaeso, sagittam in arcu tuo, et trahe. Et fecit sic. Et dixit iterum: Trahe; et traxit. Trahe adhuc; et traxit. Dixit ei venator: Si super mensuram traxero, frangetur arcus. Dixit ei abbas Antonius: Ita est in operibus Dei; si plus a mensura tendimus, fratres cito deficient. Expedit ergo vel ad momentum relaxare rigorem eorum. Haec audiens venator compunctus est; et multum proficiens in sermone senis discessit: et [Col. 0652B] fratres confirmati tum reversi sunt ad locum suum. Haec ergo aliaque testimonia discretionis consideranda sunt a solitariis; et sic omnia temperent atque discernant, ut ipsi nimis fatigati non deficiant, et alii a coepto itinere non refugiant.



CAPUT LXI. De taciturnitate.

Taciturnitas autem virtus est humilitatis et indicium gravitatis, nutrix virtutum et custos animarum. Hinc Salomon ait: Qui custodit os suum et linguam suam, custodit ab angustiis animam suam (Prov. XXI, 23). Quanto igitur quisque sub silentio deprimit se, tanto compunctionis aciem in coelo figit; et quanto taciturnitatis freno constringit linguam, tanto ad coelestia erigit mentem suam. Ideoque solitarius taciturnitatem [Col. 0652C] diligat, et a malo ac pravo, vel omni stultiloquio linguam suam coerceat dicatque cum Propheta: Dixi, Custodiam vias meas, ut non delinquam in lingua mea (Psal. XXXVIII, 1). Et iterum: Posui ori meo custodiam (Ibid.). Et rursum: Obmutui et humiliatus sum, et silui a bonis (Ibid., v. 3). Ille enim bene vias suas, id est actus vitae suae, custodit, qui in lingua minime offendit. Ille etiam bene ori suo custodiam ponit, cujus lingua nec in maliloquium, nec in vaniloquium, nec in multiloquium procaciter fluit. Ne ergo in maliloquium labatur lingua, ponat unusquisque nostrum ori suo custodiam, et diligenter attendat quid de male loquentibus dicat Propheta: Disperdat, inquit, Dominus universa [Col. 0652D] labia dolosa, et linguam magniloquam (Psal. XI, 4). Quid etiam de multiloquio Salomon dicat, audiamus: In multiloquio, inquit, non effugies peccatum; et qui multis utitur verbis, laedit animam suam (Prov. X, 19). Hinc iterum Propheta: Si quis vult veram et perpetuam habere vitam, et cupit dies videre bonos, coerceat linguam suam a malo; et labia ejus ne loquantur dolum (Psal. XXXIII, 14). Hinc Apostolus ait: Si quis putat se religiosum esse, non refrenans linguam suam, sed seducens cor suum, hujus vana est religio (Jac. I, 26). Hinc beatus Ambrosius ait: Est homo qui silentium quidem affectat, sed cor ejus multum se condemnat: iste talis multum loquitur; et est alius qui a mane usque ad vesperam loquitur, et cum discretione, silentium magnum custodit. Hoc [Col. 0653A] autem dicebat de illo qui sine utilitate audientium nunquam loquitur. Ille enim bene taciturnitatem custodit, qui usque ad interrogationem non loquitur. Quapropter solitarius modum loquendi non transeat; maneat in verbo ejus mensura, in sermone statera. Semper verbo ejus sint moderata, et plus diligat semper audire quam loqui; et ne prius respondeat verbum quam audiat. Unde scriptum est: Qui ante respondet quam audiat, stultum se esse demonstrat (Prov. XVIII, 13). Nam loqui et docere, ut ait sanctus Benedictus, magistrum condecet, tacere et audire discipulo convenit. Et si qua sunt requirenda a magistro, cum omni humilitate et subjectione reverentiae requirantur. Scurrilitates vero, vel verba otiosa et risum moventia, aeterna [Col. 0653B] clausura in omnibus locis damnamus, et ad talia eloquia discipulum os aperire non permittimus.



CAPUT LXII. De cavenda detractione, et quod duobus modis potest aliquis sine peccato alieni peccata dicere.

Quanquam enim beatus Hieronymus dicat quia non est detrahere verum dicere, tamen cavenda est omnimodis detractio a solitariis, monente beato Jacobo apostolo: Nolite, inquit, detrahere alterutrum, fratres mei, quia qui detrahit fratri, aut qui judicat fratrem suum, detrahit legi et judicat legem (Jac. IV, 11). Hinc Salomon ait: Remove a te os pravum, et detrahentia labia procul sint a te (Prov. IV, 24). Et iterum: Cum detractoribus non commiscearis, [Col. 0653C] quoniam repente consurget perditio eorum (Prov. XIV, 21). Hinc Hieronymus ait: Cave ne linguam aut aures habeas prurientes, id est, non ipse detrahas, aut alios detrahentes audias; quia qui detrahit, et qui detrahentem libenter audit, utrisque unum crimen est. Hinc Isidorus ait: Ne detrahas peccanti, sed condole; et quod in alio detrahis in te potius pertimesce. Hinc etiam in Vitis Patrum dicitur: Melius est, inquit, quotidie carnem comedere et vinum bibere, quam lacerare carnes fratrum in obtrectatione. Denique, ut ait sanctus Basilius, duobus modis possumus sine detractione aliorum peccata dicere, vel retractare. Id est, si quando necesse est cum caeteris consilium habere quomodo corrigitur is qui peccavit, tunc possumus [Col. 0653D] ipsius peccata in medium adducere et publicare absque detractione. Et rursum, si quando necesse est praevenire et commonere aliquem, ne forte incurrat in consortio vel societate alicujus mali hominis, tunc etiam possumus sine detractione illius peccata manifestare. Quod et ipsum Apostolum fecisse invenimus, dum dicit ad Timotheum: Alexander aerarius multa mala mihi ostendit, quem tu quoque devita: valde enim restitit sermonibus meis. Reddet illi Deus secundum opera sua mala (II Tim. IV, 14). Praeter hujusmodi autem necessitates quicunque dixit aliquid adversus alium, ut vel deroget ei, vel obtrectet, illud est, detrahere, etiamsi videantur vera esse ea quae dicit.
[Col. 0654A]


CAPUT LXIII. Consolatio solitariorum de detractione.

Non ergo solitarii multum contristari debent, si forte ab aliquibus pravis hominibus sine culpa detrahantur; quia in consolatione nostra, sua Dominus opprobria adducere dignatus est, dicens: Si patremfamilias Beelzebub vocaverunt, quanto magis domesticos ejus (Matth. X, 25)? Et iterum: Si de mundo fuissetis, mundus quod suum erat diligeret; sed quia de mundo non estis, propterea odit vos mundus (Joan. XV, 19). Hinc Apostolus ait: Nolite mirari si odit vos mundus (I Joan. III, 13). Sunt autem plurimi qui vitam solitariorum fortasse amplius quam debent, laudant; et ne eis de laude elatio subripiat, permittit omnipotens Deus malos in obtrectatione et [Col. 0654B] objurgatione prorumpere; ut si qua culpa ab ore laudantium in corde solitariorum nascitur, per obtrectationem malorum ad poenitentiam revocentur. Sed inter haec verba laudantium sive vituperantium ad mentem semper recurrere debemus; et si in ea non invenitur bonum quod de nobis dicitur, magna tristitia generari debet. Et rursum si in ea non invenitur malum quod de nobis homines loquuntur, in magna laetitia prosilire debemus. Unde beatus Job dicebat: Ecce enim in coelo testis meus, et conscius meus in excelsis (Job, XVI, 20). Qui enim vitae suae in coelo testem habet, detractiones hominum in terra pertimescere non debet. Hinc Paulus ait: Gloria nostra haec est, testimonium conscientiae nostrae (II Cor. I, 12). Nisi enim fuissent qui eidem Apostolo malam [Col. 0654C] famam imponerent, et seductorem vocarent, nequaquam diceret: Per infamiam et bonam famam; ut seductores, et veraces (II Cor. VI, 8). Sed quid de Redemptore nostro agimus, qui a Judaeis daemoniacus, et blasphemus, atque persecutor vocatus est? Beatus quoque Arnulphus cum esset episcopus, postea solitarius factus, detractiones pravorum hominum aequanimiter toleravit. Unde in gesta ipsius ita legitur: Quidam namque homo, nomine Noddo, cum complicibus suis eidem beato Arnulpho derogare ausus est. Dicebat autem illum non esse cultorem Dei, sed potius hominem voluptati deditum. Cumque idem detractor stratum una cum detrahente socio petiisset, jubente Deo, omnia vestimenta illorum flamma circumdans vallavit. Illico exsilientes aquam [Col. 0654D] urgentibus vocibus deposcebant, sed aqua injecta flammam divinitus missam non exstinguebat. Ardebant autem nequiter circa nates vel genitalia loca camisiae illorum, nec a se ardentia vestimenta exuere praevalebant. Quid plura? Quia aliud facere non poterant, exsiliunt foras, et ad instar porcorum in volutabro luti sese vociferantes involvunt: sed magis ac magis genitalia ipsorum ignis immissus cremabat. Tunc quippe, ut reor, impletum est super illos quod scriptum est: Detrahentem occulte proximo suo, hunc persequebar (Psal. C, 5). Sicque divina censura jubente actum fuit, ut de quibus virum sanctum detraxerant, in ipsis poenam sentirent. Ipse quoque sanctus episcopus atque solitarius nec pro [Col. 0655A] detractione illorum fuit tristior, nec pro vindicta divinitus facta exstitit laetior; sed potius, juxta praeceptum Domini, eos dilexit, atque pro eis oravit. Ubi nos pariter docemur non contristari pro detractione, sed magis gaudere de contumeliis, reminiscentes hoc quod scriptum est: Quia ibant apostoli gaudentes a conspectu concilii, quoniam digni habiti sunt pro nomine Jesu contumeliam pati (Act. v, 41). Si illi non contristabantur de contumeliis et verberibus, neque nos contristari debemus de verbis atque detractionibus. Quid ergo aliud faciunt detrahentes, nisi in pulverem sufflant, atque in oculos suos terram excitant? Vocandi tamen sunt et patienter increpandi, juxta praeceptum Domini, qui dixit: Si peccaverit in te frater tuus, increpa illum. Et si dixerit, Poenitet me, [Col. 0655B] dimitte illi: et si septies in die peccaverit in te, et septies dixerit, Poenitet me, dimitte illi (Luc. XVII, 3). Quisquis igitur hoc fecerit, et seipsum salvabit, et detrahentem proximum de peccati fovea liberabit.



CAPUT LXIV. De cogitationibus et diabolicis illusionibus.

Sicut enim a malis operibus et perversis locutionibus oportet solitarios abstinere, ita etiam a pravis cogitationibus debent se corda illorum custodire. Unde beatus Hieronymus admonet dicens: Non sinas cogitationes malas in corde tuo crescere. Et alibi: Caput cogitationis exclude, et caetera superantur. Non enim potest corrumpi corpus, nisi prius corruptus sit animus; et nihil potest facere caro nisi quod [Col. 0655C] voluerit animus. Idcirco munda prius a pravis cogitationibus animum, et caro non peccabit in aeternum. Bonae autem cogitationes semper a Deo procedunt, malae cogitationes vero aliquoties a nobismetipsis veniunt, et aliquoties instinctu diaboli excitantur. Nemo enim potest a diabolo decipi, nisi is qui ei suae voluntatis assensum praebere voluerit. Si enim repugnamus ei, fugiet a nobis. Unde beatus Jacobus apostolus: Resistite, inquit, diabolo, et fugiet a vobis (Jac. IV, 7). Qua de causa ita in Collationibus Patrum legitur: Quodam tempore beatus Macarius habitabat in loco deserto solus, et erat prope alia solitudo in qua habitabant plurimi fratres. Et vidit senex Satanam venientem in habitu hominis, ut transiret per cellam ejus. Videbat autem eum quasi [Col. 0655D] tunica uti linea omnino vetusta, et per omnia foramina ejus pendebant ampullae. Et dixit ei senex: Quo vadis? Et ille respondit: Vado commemorare fratres. Senex autem dixit: Et utquid tibi ampullas istas? Et dixit: Gustum fratribus porto. Dixit ei senex: Totas istas cum gustu portas? Et respondit: Etiam; ut si unum alicui non placet, offeram aliud; si autem nec illud, dabo tertium, et ita per ordinem, ut omnino vel unum ex eis placeat ei. Et cum haec dixisset, transiit. Et observabat senex, custodiens vias, donec ille remearet. Et cum videret eum senex, dixit ei: Sanus sis. Et respondit: Ubi mihi salus? Et dixit senex: Quare? Et respondit? Quia mihi modo omnes sanctificati sunt, et nemo mihi acquiescit. [Col. 0656A] Et dixit senex: Neminem amicum habes illic? Et respondit: Unum tantummodo fratrem habeo ibi, vel ipse solus mihi acquiescit; et quando me videt, convertitur velut ventus. Senex vero dixit ei: Quomodo vocatur frater ille? Respondit: Theoctistus. Et cum haec dixisset, transiit. Surgens autem abbas Macarius perrexit ad fratres. Qui cum audissent, acceperunt ramos palmarum et occurrerunt ei obviam; et parabant singuli eorum cellas suas, incerti apud quem declinaret. Senex autem inquirebat quis inter eos Theoctistus vocabatur; et inveniens eum, intravit in cellam ejus. Theoctistus ergo suscepit eum gaudens. Cum autem coepissent secrete loqui, dixit ei senex: Quomodo circa te est frater? Et ille dixit: Orationibus tuis adjuvantibus, bene. Et dixit [Col. 0656B] senex: Non impugnant te cogitationes tuae? Respondit iterum: Bene sum: erubescebat enim dicere ei. Et dicit ei senex: Ecce quot annos habeo in conversatione loci istius, et omnes honorant me, et tamen in hac senectute infestus est mihi spiritus fornicationis. Et respondit Theoctistus, dicens: Crede, abba, quia et mihi. Senex autem simulabat etiam alias cogitationes sibi esse molestas, donec faceret eum confiteri. Deinde dicit: Quomodo jejunas? Et ille dixit: Ad nonam. Dixit ei senex: Jejuna usque ad vesperam, et abstine, et lege Evangelia, ut memoriter retineas. Sed et alias ex animo meditare Scripturas; et si tibi ascenderit cogitatio mala, nunquam deorsum aspicias, sed semper sursum, et statim te Dominus adjuvabit. Et corrigens senex fratrem [Col. 0656C] illum, reversus est in solitudinem suam. Et cum observaret, vidit iterum daemonem illum, et dixit ei: Quo vadis iterum? Et ille respondit: Visitare fratres, et abiit. Dum autem reverteretur, dixit ei senex: Quomodo sunt fratres illi? Et respondit: Male. Senex autem: Quare? Et ille respondit: Quia toti sancti sunt: et magis malum, quia unum quem habui amicum et obedientem, mihi etiam ipse, nescio unde, subversus est: nec ipse mihi jam acquiescit, sed omnibus sanctior factus est, et propterea juravi me jam non calcare ad illum locum, nisi post longum tempus. Haec dicens transiit, relinquens senem. Sanctus vero senex intravit cellam suam adorans et gratias agens Deo. Hic datur intelligi quia nisi quis voluntatibus diaboli se sponte subdiderit, potestatem [Col. 0656D] adversus hominem non habet. Et sicut superius patefactum est, nescit Satanas a qua passione anima seducatur: et ideo seminat quidem in ea zizania sua, aliquando spargit semina fornicationum, aliquando detractionum et caeterorum vitiorum; similiter passiones, et in qua passione videt animum declinare, hanc ei subministrat. Nihil enim sic extaediat daemonem, quomodo si revelentur stimulationes ejus: et nihil eum sic laetificat, quomodo si abscondantur cogitationes ejus. Quia ergo Dominus noster Jesus Christus dedit nobis potestatem calcandi super serpentes et scorpiones, hoc est, malas cogitationes, mundemus per humilem confessionem corda nostra, et parvulos cogitatus nostros allidamus ad [Col. 0657A] Christum, quatenus de nobis dicatur hoc quod scriptum est: Beatus qui tenebit, et allidet parvulos suos ad petram (Psal. CXXXVI, 6). Et rursum: Beati mundo corde, quoniam ipsi Deum videbunt (Matth. V, 8).



CAPUT LXV. De diversis tentationibus solitariorum.

Multis ergo calamitatum tentationibus mentes solitariorum in hac vita pulsantur, sed non amplius tentat eos diabolus quam Dei voluntas permittit. Tentando autem, eorum profectus erudit; etsi nolens, tamen eorum utilitati diabolus servit, quando tentationibus suis non decipit, sed potius erudit; multis enim modis, ut diximus, mentes solitariorum diabolus tentat. Tentat autem eos aliquando per [Col. 0657B] stimulos paupertatis: nam cum per stimulos paupertatis non potest eos movere, divitias adhibet ad seducendum. Et dum per contumelias et opprobria non praevalet, laudes et gloriam adhibet. Si per salutem corporis non potest, aegritudines mittit. Et dum per delectationes seducere eos non potest, per molestias, quae contra votum eveniunt, eos conatur evertere. Infirmitates etiam quasdam graves adversus eos qui tentandi sunt adhibet, ut per eas pusillanimes faciens solitarios, conturbet charitatem eorum quam habent ad Dominum. Sed quamvis concidatur corpus, et febribus validissimis inflammetur, insuper etiam si intolerabili contritione affligatur, quisquis es qui haec sustines, recordare futuri saeculi poenas, et aeternum ignem, ac perpetua tormenta, ut [Col. 0657C] haec cogitans non deficias ad ea quae in praesenti contingunt. Insuper etiam gaude quia visitavit te Deus; et illud famosissimum dictum in lingua habeto, id est: Castigans castigavit me Dominus, et morti non tradidit me (Psal. CXVII, 18). Et illud: Quem enim diligit Dominus, corripit; flagellat autem omnem filium quem recipit (Hebr. XII, 6). Si ferrum es, post adhibitum tibi ignem emittes aeruginem. Quia si justus es, et haec pateris, de magnis ad majora provocaris. Aurum es, sed per ignem probatior eris. Datus est tibi angelus Satanae, stimulus carnis tuae; exsulta videns cui similis factus es; Paulo apostolo simile donum accipere meruisti. Audi quemadmodum gloriabatur Apostolus in infirmitatibus suis, ita et tu gloriare dicens: Libenter igitur gloriabor [Col. 0657D] in infirmitatibus meis, ut inhabitet in me virtus Christi (II Cor. XII, 5, 9). Et rursum: Quando enim infirmor, tunc fortior sum et potens (Ibid., v. 10). Si febribus, si rigore frigoris castigaris, memor esto quid Scriptura dicit: Transivimus per ignem et aquam (Psal. LXV, 12); residuum est ut inducaris in refrigerium. Clama etiam cum Propheta: In tribulatione dilatasti mihi (Psal. IV, 1). Perfectus enim eris per hujusmodi tribulationes. Si forte amittis oculos, non feras graviter, extollentiae enim instrumentum amisisti, sed interioribus oculis gloriam Dei speculari stude. Surdus factus es, non contristeris; quia auditum vanum amisisti. Manus tuae ex aliqua passione debilitatae sunt? sed interiores paratas habeas adversus [Col. 0658A] inimici tentationes. Infirmitas totum tuum corpus tenet? sed interiori homini sanitas crescit. Nihil enim aliud est aegritudo corporis quam sanitas mentis. Si infirmitas tibi talis fuerit, ut non possis stare ad orandum et psallendum, non contristeris pro eo, quia infirmitas orat pro te. Si jejunas, non tibi invenias occasionem, dicendo: quia exacerbatus in aegritudinem incurristi: quoniam et qui non jejunant, similes aegritudines incurrunt. Inchoasti aliquid boni? non revoceris per impedimenta inimici; quoniam jejunia et labores nobis constituta sunt propter turpes delectationes. Haec omnia nobis proficiunt ad destruenda corporis desideria. Tentari autem oportet justum, sed tentatione plagae, non tentatione luxuriae. Quapropter discat non murmurare, [Col. 0658B] qui mala patitur, etiamsi ignorat cur mala patitur. Et per hoc juste se pati arbitretur, quod ab illo judicatur cujus nunquam judicia injusta sunt. Qui ergo in flagellis murmurat, justitiam judicandis accusat; qui vero juste se recognoscit a justo judice pati quod sustinet, etiamsi super quo patitur ignorat, per hoc jam justificatur per quod semetipsum accusat, et Dei justitiam laudat. Beatus qui haec omnia tulerit patienter.



CAPUT LXVI. De tentamentis somniorum.

Plerumque daemones in noctibus solitariis occurrentes, ut formidolosos eos faciant, per soporem conturbant; et quos vigilantes intus tentant, nec superant, dormientes acriter impugnant. Nonnunquam [Col. 0658C] autem et aperta impugnatione grassantes humana corpora verberant, sicut beato Antonio fecerunt. Quod tamen, Deo permittente, malorum fit ad vindictam, justorum vero ad tolerantiam et gloriam. Plerumque immundi spiritus eos quos incumbere in saeculi amore conspiciunt, dormientes quadam vana spei prosperitate illudunt, sicut legitur in Dialogorum libro cuidam contigisse; qui dum somnia vehementer attenderet, ei per somnium longa spatia hujus vitae promissa sunt. Cumque multas pecunias pro longioris vitae stipendiis collegisset, ita repente defunctus est, ut intactas omnes relinqueret, et ipse secum nihil ex bono opere portaret. Nonnunquam etiam Satanas in angelum lucis sese non solum dormiendo, sed etiam vigilando transformat, ut quemlibet [Col. 0658D] aliqua erroris fraude decipiat; sicut legitur in Collationibus Patrum de quodam sene, qui sedens in cella sua et sustinens tentationes, videbat daemones manifeste, et contemnebat eos. Cum autem diabolus videret se vinci a sene, venit et ostendit se ei, dicens: Vis videre Christum? Et respondens senex dixit: Anathematizo te, et eum de quo dicis; ego autem Christo meo credo dicenti: Si quis vobis dixerit: Ecce hic Christus et ecce illic; nolite credere (Matth. XXIV, 23). Et dixit diabolus: Ego sum Christus. Videns autem senex clausit oculos suos. Et dixit ei diabolus: Quare clausisti oculos tuos? Et dixit senex: Ego hic Christum nolo videre, sed in vita beata. Haec audiens diabolus discessit ab eo. [Col. 0659A] Hic ergo patenter obstenditur quantis machinamentis Dei servos conatur decipere inimicus. Illi autem qui aut nullis, vel raris conscii sunt delictis, aut nunquam aut raro terroribus fatigantur nocturnis: et si ad momentum hujusmodi commoveantur, mox tamen evigilantes illusionum vanitates despiciunt intentionemque suam ad Deum convertunt. Interdum etiam quaedam arcana ac mystica Dei servi per visionem videre solent. E contra vero peccatores qui corda sua gravioribus vitiis polluerunt, conscientiae pavore illusi species tremendas aspiciunt; et quos vigilantes diabolus traxit ad vitia, dormientes fatigat, ut nunquam eos requiescere sinat. In oculis autem peccatorum diabolus terribilis est; in oculis autem justorum terror ejus vilis est. Sciendum [Col. 0659B] quippe est quia diversae sunt qualitates somniorum. Aliquando namque ex ventris plenitudine vel inanitate somnia generantur; aliquando vero ex cogitatione accidunt, sicut scriptum est: Multas curas sequuntur somnia (Eccl. V, 2). Nam saepe quae in die cogitamus, in noctibus recognoscimus. Aliquando autem ex illusione immundorum spirituum oriuntur, dicente Salomone: Multos errare fecerunt somnia et illusiones vacuae (Eccl. XXXIV, 2). Aliquando quippe ex revelatione procedunt, sicut legitur in lege de Joseph filio Jacob, qui somnio fratribus praeferendus praedicitur. Vel sicut in Evangelio de Joseph sponso beatae Mariae, qui ut fugeret cum puero in Aegyptum, somnio admonetur. Aliquando nempe ex revelatione simul et cogitatione generantur, dicente [Col. 0659C] Daniele: Tu, rex, cogitare coepisti in strato tuo quid esset futurum post haec; et qui revelat mysteria ostendit tibi quae ventura sunt (Dan. II, 9). Saepe etiam daemones deceptoria fraude multa solent vera praedicere, ut ad extremum valeant animam ex aliqua falsitate decipere vel illaqueare. Sed quamvis nonnulla vera sint somnia, facile tamen non oportet credere illa, ne forte aliquando ex illusione diaboli procedant, et simplicium corda decipiant, recolentes testimonium Scripturae dicentis: Si dixerint vobis, et ita evenerit, nolite credere (Matth. XXV, 23). Somnia enim similia sunt auguriis, et qui eis intendunt, revera augurare noscuntur. Solitarii autem inter illusiones ac revelationes discreta circumspectione discernant, ut [Col. 0659D] sciant quid a bono spiritu percipiunt, vel quid a malo spiritu patiuntur.



CAPUT LXVII. Ut solitarii signa et miracula fieri non quaerant.

Signa igitur et miracula a solitariis non sunt quaerenda, propter ostentationem et vanam gloriam. Nam quisquis signorum et mirabilium indiciis vult probari, non potest probus videri. Quia ipse Dominus et Salvator non dixit: Ex signis et mirabilibus cognoscetis eos, sed ait: Ex fructibus eorum cognoscetis eos (Matth. VII, 20). Neque enim in die judicii remuneraturum se promittit eos qui signa et prodigia faciunt, sed eos qui praeceptis suis obediunt, dicens ad eos: Venite, benedicti Patris mei, percipite regnum, etc. (Matth. XXV, 34.) Sed et beatos non dicit [Col. 0660A] eos qui signa et mirabilia fecerunt, sed humiles spiritu, mansuetos, lugentes et hujuscemodi opera exsequentes. Nusquam in signorum opere beatitudo ponitur, sed in expletione mandatorum Dei. Vita enim bona, atque actus probi, etiam sine signis et mirabilibus merentur coronam; iniqua autem conversatio, etiamsi signa et prodigia fecerit, supplicia non evadit. Et ideo superflue haec quaeruntur, imo et periculose. Per ostentationem vero nihil faciant solitarii. Nam quantum malum sit per ostentationem aliquid agere, praesens exemplum ostendit, cum subditur: Fuit quidam juvenis monachus, qui cum vidisset quosdam senes iter agentes, ostentationis causa jussit onagris venire, ut portarent eos, donec pervenirent ad se. Illi autem senes indicaverunt hoc [Col. 0660B] beato Antonio. Et dixit abbas Antonius: Videtur mihi monachus iste similis esse navi omnibus bonis oneratae, de qua incertum est utrum pervenire possit ad portum an non. Et modicum post subito abbas Antonius flere coepit, et capillos sibi trahere et lugere. Quod cum vidissent discipuli ejus, dixerunt: Quid ploras, abba? Et respondit: Magna Ecclesiae columna cecidit modo. Dicebat autem hoc de illo juvene monacho. Ite, inquit, fratres, ad eum, et videte quid agat. Perrexerunt ergo discipuli ejus, et invenerunt monachum illum sedentem et flentem peccatum quod fecit. Videns autem discipulos senis, ait eis: Dicite seni ut roget Deum, decem tantum dierum dari mihi inducias. Qui intra quinque dies mortuus est. Quapropter caveant omnino solitarii, ut [Col. 0660C] nihil per ostentationem faciant. Insuper autem morbum vanae gloriae fugiant: quae non solum in carnalibus vitiis, sed etiam in spiritalibus causis solitarios pulsat; ut qui non valent carnalibus vitiis decipi, spiritalibus successibus acrius saucientur. Nam quem diabolus sub specie pretiosae vestis ac nitidae non potest in vanam gloriam immergere, pro squalida et inculta conatur decipere. Et quem non potest per honorem dejicere, per humilitatem supplantat; et quem scientiae et elocutionis ornatu nequit extollere, gravitate taciturnitatis elidit. Si jejunat quis palam, gloriae vanitate pulsatur. Si illud causa vanae gloriae contemnendae contexerit, eodem vitium elationis incurrit. Alius enim oratione, alius vigiliarum prolixitate pulsatur. Multi enim vanam gloriam [Col. 0660D] fugiendo in ipsam incidunt; et multi in hoc ipso cupiunt laudari quod laudes contemnunt; et mirum in modum laus, dum vitatur, appetitur. Ideo pulchre sancti Patres nostri naturam morbi hujus in modum caepae conscribunt, quae uno decoriata tegmine, alio rursum invenitur induta, totiesque reperitur obtecta quoties fuerit exspoliata. Quapropter oportet solitarios, juxta consilium Apostoli (II Cor. VI, 7), per arma justitiae a dextris et sinistris transire; per gloriam, et ignobilitatem, per infamiam et bonam famam incedere. Et ut per Salomonem dicitur: Non divertant ad dexteram, neque ad sinistram (Prov. IV, 27); id est, nec de virtutibus et dextris successibus se extollant, nec ad sinistrum vitiorum [Col. 0661A] tramitem flectantur; sed medium tenentes ad ipsum qui via, veritas et vita est, prospero incessu pervenire mereantur.



CAPUT LXVIII. De trimoda charismatum gratia.

Usque ad spiritualium narrationem charismatum proferendam praecedens disputationis ordo pervenit, quam tripartitam esse, majorum traditione percepimus. Prima siquidem curationum causa est, cum pro merito sanctitatis electos quosque ac justos viros signorum gratia comitatur, sicut apostolos multosque sanctorum signa et prodigia secundum auctoritatem Domini fecisse manifestum est, ita dicentis: Infirmos curate, mortuos suscitate, leprosos mundate, daemonia ejicite: gratis accepistis, gratis date [Col. 0661B] (Matth. X, 8). Secunda, cum ob aedificationem Ecclesiae, vel eorum qui infirmos suos ingerunt, vel eorum qui curandi sunt fidem, sanitatum virtus etiam a peccatoribus indignisque procedit. De quibus Dominus in Evangelio: Multi, inquit, dicent mihi in illa die: Domine, Domine, nonne in nomine tuo prophetavimus, daemonia ejecimus, et multas virtutes fecimus? Et tunc confitebor illis quia non novi vos: discedite a me, operarii iniquitatis (Matth. VII, 22). Propter hoc autem et discipulos monebat dicens: Nolite gaudere quod daemonia vobis subjecta sunt, sed quia nomina vestra scripta sunt in coelis (Luc. X, 20). Tertius curationum modus etiam colludio daemonum ac factione simulatur: ut dum homo apertis criminibus fuerit obligatus, propter admirationem signorum [Col. 0661C] sanctus ac Dei servus credatur; vel certe ut is qui curationum dona habere se credit, per superbiam cordis elatus gravius elidatur? Inde est quod Dominus in Evangelio loquitur: Exsurgent, inquit, pseudochristi, et pseudoprophetae, et dabunt signa magna et prodigia, ita ut in errorem inducantur, si fieri potest, etiam electi (Marc. XIII, 22). Quapropter nunquam de admiratione signorum, sed de ornatu morum debet apud nos esse quisquam laudabilis. Et revera majus miraculum est de propria carne fomitem eradicare luxuriae, quam expellere immundos spiritus de alienis corporibus; et magnificentius signum est virtute patientiae truculentos motus iracundiae coercere quam daemonibus imperare ac de alienis corporibus infirmitates pellere: et praecelsior [Col. 0661D] virtus est animae propriae languorem curare, quam corporis alieni. Quanto enim anima sublimior carne est, tanto praestantior ejus et salus est. Et major merces est peccatorem suscitare de vitiis, quam mortuum de sepulcro. Ideoque a sanctis Patribus signorum opera nequaquam legimus affectata, sed quanquam ea Spiritus sancti gratia possiderent, nunquam exercere voluerunt, nisi forte inevitabilis necessitas illos coarctasset, ut beatum Macarium, qui fuit discipulus sancti Antonii. Hunc enim ferunt aliquando cum homicidium in locis vicinis fuisset admissum, et innocenti cuidam impingeretur crimen homicidii, eum qui calumniam patiebatur confugisse ad ejus cellulam: adfuisse etiam eos qui innocentem [Col. 0662A] perurgebant, jurantes, et dicentes periclitari seipsos, nisi comprehensum homicidam legibus traderent. Ille vero cui crimen impingebatur, cum sacramentis affirmabat conscium se non esse sanguinis illius. Et cum diu hoc certamen haberetur, interrogat sanctus Macarius ubi jaceret ille qui dicebatur occisus. Cumque designassent locum, cum omnibus qui ad perurgendum hominem venerant, ivit ad sepulcrum, et ibi fixis genibus, invocato nomine Christi, ad eos dixit qui astabant: Nunc Dominus ostendet si reus est hic quem perurgetis. Et elevata voce defunctum ex nomine clamavit. Qui cum de sepulcro respondisset, ait ei: Per fidem Christi te obtestor, ut dicas si ab eo qui calumniatur pro te occisus es? Tum ille de sepulcro elata voce respondit, dicens, [Col. 0662B] non se esse ab eo laesum. Hoc audito cum stupefacti omnes decidissent in terram, rogaverunt pedibus ejus advoluti ut interrogaret eum a quo esset occisus. Tunc ille: Hoc, ait, non interrogabo; sufficit nunc mihi ut innocens liberetur, non est meum ut reus prodatur. Haec igitur ejus virtus et gratia, quantum in ipso fuit, forte semper lateret, nisi eum necessitas periclitantis hominis et amor sincerus erga Christum hoc exercere miraculum compulisset. Sciendum itaque est quia sicut thesaurus apertus cito expenditur, sic et virtus quaelibet, cum publicata fuerit, exterminabitur; et ut cera solvitur a facie ignis, ita et anima laudibus inaniter exaltata perdit virtutum vigorem. Proinde necesse est solitariis, ut si eis cujusque conscientia boni operis fuerit, occultent [Col. 0662C] illam, et cum omnia fecerint quae Deus praecipit, dicant: Servi inutiles sumus (Luc. XVII, 10). Virtutes quoque si forte in se esse senserint, sileant et celent; Deus divulgabit opera eorum, et adducet ad medium, cum venerit Dominus, qui et illuminabit abscondita tenebrarum, et manifestabit consilia cordium: et tunc laus erit unicuique a Deo (I Cor. IV, 5); tunc reddet singulis secundum opera sua.



CAPUT LXIX. Ut solitarii post retrusionem ad saecularem vitam minime redeant; et de perseverantia boni operis.

Contrarium est omnino ecclesiasticis regulis, ut solitarii post retrusionem, causa elationis vel negotiationis, ad saeculum veluti praeda daemonum facti infeliciter redeant. Nam quam grave crimen solitarios [Col. 0662D] apostatare, hoc est, a priori proposito recedere, Dominus in Evangelio testatur: Nemo, ait, mittens manum suam in aratro, et respiciens retro, aptus est regno Dei (Luc. IX, 62). Hinc Paulus apostolus ait: Nemo militans Deo implicat se negotiis saeculi, ut ei placeat cui se probavit (II Tim. II, 5). Non enim liber est a laqueis diaboli, qui se negotiis mundi post retrusionem voluerit implicare. Talibus enim convenit illa beati Petri vera et multum timenda sententia: Melius enim illis fuerat viam vitae non agnoscere, quam post agnitam retrorsum reverti (II Petr. II, 21). Et iterum: Canis reversus ad vomitum suum, et sus lota in volutabro luti (Ibid., v. 22). Si quis ergo suadente diabolo haec perficere tentaverit, [Col. 0663A] nisi inevitabilis necessitas eum compulerit, excommunicetur omnimodis ab episcopo suo, vel a caeteris praelatis, quousque ad prius propositum redeat, quod propter Deum primitus elegerat. Non enim quaeritur in solitariis initium boni operis, sed finis; quia de fine suo unusquisque judicabitur, non de vita praeterita, dicente Domino per Prophetam: Qualem te invenero, talem te judicabo (Ezech. VII, 3). Sunt enim, quod pejus est, qui bene incipiunt, sed male finiunt conversationem, ut Judas, qui bene coepit, sed male finivit: et Paulus male coepit, sed bene finivit. Coepisse enim multorum est, sed culmen perfectum attigisse rarorum est. Ideo non insipientibus praemium promittitur, sed perseverantibus datur, dicente Domino: Qui perseveraverit usque in finem, hic salvus [Col. 0663B] erit (Matth. X, XXII et XXIV, 13). Si autem solitarius aliquis ideo securum se putat de solitaria vita aliquando posse discedere, quod in ipso proposito bene cucurrerit, quod ibi multum laboraverit, hic talis agit ac si aliquis oneratam mercibus navim a portu solvat, et tempestati tradat, et ad scopulos et saxa detorqueat. Hic talis videat quam incerti et quam [Col. 0664A] lubrici sunt exitus vitae hominum, sicut per Salomonem dicitur: Nescit homo utrum amore an odio dignus sit; sed omnia in futuro reservantur incerta (Eccli. IX, 1). Ideoque nemo de praeteritis sit securus, quia quamvis solitariorum conversatio probabilis sit, incertum tamen est hominibus quo sint fine destinati. Tunc enim felix et beata eorum inchoatio, et tunc placet Deo eorum conversatio, dum absque ullo erroris titubationisve naufragio ad optatum finem perfectionemque prospero cursu perveniunt. Quapropter studeant solitarii hanc Regulam breviter de sanctarum floribus Scripturarum collectam, et sanctorum Patrum exemplis hinc inde munitam, sedula meditatione perlegere, et per singula verba discutere, ac memoriae commendare, et divina auxiliante [Col. 0664B] gratia, juxta vires adimplere, quatenus ad eamdem gloriam valeant pervenire quam nec oculus vidit, nec auris audivit, nec in cor hominis ascendit, quam praeparavit Deus diligentibus se (I Cor. II, 9); ipso opitulante qui vivit et regnat Deus per omnia saecula saeculorum. Amen.

Explicit Regula Solitariorum.



CODICIS REGULARUM PARS TERTIA. REGULAE SS. PATRUM AD VIRGINES.




[Col. 0663C]
SANCTI AUGUSTINI HIPPONENSIS EPISCOPI EPISTOLA CIX, REGULAM SANCTIMONIALIBUS PRAESCRIPTAM CONTINENS.

(Vide Patrologiae tom. XXXIII. col. 958.)




[Col. 0663C]
SANCTORUM CAESARII, AURELIANI, DONATI, ARELATENSIS, ITEM ARELATENSIS ET VESONTIONENSIS EPISCOPORUM, REGULAE AD VIRGINES.

(Vide Patrologiae tom. LXVII, col. 1103 ; tom. LXVIII, col.399 ; tom. LXXXVII, col. 273. )




[Col. 0663D]
CUJUSDAM PATRIS REGULA AD VIRGINES.

(Vide Patrologiae tom. LXXXVIII, col. 1151.)




[Col. 0663D]
SANCTI LEANDRI HISPALENSIS REGULA SIVE DE INSTITUTIONE VIRGINUM ET CONTEMPTU MUNDI, AD FLORENTINAM SOROREM LIBER.

(Vide Patrologiae tom. LXXII, col. 871.)



CODICIS REGULARUM APPENDIX. SANCTORUM PATRUM EXHORTATIONES AD MONACHOS ET VIRGINES DE OBSERVANTIA VITAE RELIGIOSAE, Collectae olim a sancto Benedicto Anianensi.




[Col. 0665A]
OBSERVATIO CRITICA IN APPENDICEM AD CODICEM REGULARUM.

In hac quidem Appendice continentur insignes quaedam adhortationes SS. Patrum, quae, etiamsi non monachorum Regulae appellari possint, attamen ad monasticam vitam recte dirigendam omnino pertinent; cum paraeneticam doctrinam utriusque sexus monachis accommodatam complectantur. Haec adhortationum opuscula eruit Holstenius ex duobus vetustis codicibus, in lectissima bibliotheca serenissimae Suecorum reginae conservatis, cui etiam et hanc Appendicem consecravit.

Existimat quoque doctissimus editor, has adhortationes ex sanctis Patribus collectas esse idem opus quod sanctus Benedictus Anianus composuit, atque collectioni Regularum monasticarum adjunxit; prout ex Vita ejusdem sanctissimi abbatis constat, ubi exerte dicitur, illum praeter Regularum Codicem alium nihilominus composuisse librum ex sanctorum doctorum homiliis. Quod sane assertum satis quadrat in hoc praesens opus ex Patrum variorum opusculis contextum, et partim monachos, partim sanctimoniales apprime erudiens, et ideo dignissimum ut Codici Regularum adjungatur; quamvis in ipso mss. codice Coloniensi inventum non fuerit. Nam Codices illi mss. olim pertinebant ad monasterium Floriacense, atque eadem manu scripti erant ac ipse Codex Regularum. Adeoque simillimum vero videtur, haec pia opuscula ab ipso sancto Benedicto Aniano collecta fuisse, atque ipsi codici Regularum assuta ad majorem disciplinae monasticae perfectionem procurandam. Fatetur quoque Hugo Menardus in suis eruditissimis notis ad Vitam sanctissimi hujus abbatis, se reperisse ad calcem vetusti codicis Floriacensis, ex quo eruit Concordiam Regularum, etiam tale opusculum sed mancum, quod ideo cum ipsa Concordia non edidit, quia in fine deerant quaedam folia. Quemadmodum igitur piissimus abbas Anianus ad calcem Concordiae Regularum appendere voluit sententias et testimonia quorumdam sanctorum Patrum, qui non Regulas monasticas scripserunt, sed selectam asceticam doctrinam ad evitanda vitia et excolendas virtutes tradiderunt: sic etiam veritati consentaneum videtur, quod Codici Regularum monasticarum adjecerit integra opuscula SS. Patrum, ex quibus tales sententias desumpserat. Notum quippe est, Concordiam Regularum solummodo continere selectas sententias et testimonia ex ipsis Regulis monasticis collecta; pari quoque modo et opusculum illud Concordiae Codici assutum solummodo comprehendebat farraginem sententiarum excerptam ex his integris sermonibus et adhortationibus quae hanc Appendicem apte conficiunt.




[Col. 0665D]
INCIPIT LIBER SANCTI ATHANASII EPISCOPI ALEXANDRIAE DE OBSERVATIONIBUS MONACHORUM (C)*

Etsi gloriari in Christo licet quod hujusmodi principiis sitis initiati, ut sit inchoatio vestra perfectio, et ad veram vivendi frugem gradus interpositos [Col. 0665A] praevolantes, apice ipsius culminis occupato, disciplinae summam teneatis, ut in votis habere debeat imitari quisque vos potius quam posse credat institui: mihi tamen hujus licentiam praerogativae paternus ascripsit affectus, et amplectenda mihi vestrae expostulationis exactio; qui dum me auditis non solum libenter, sed etiam avide, impudentem me vestro amore fecistis. Praecedentes duco, et ultra mensuram meae possibilitatis extensus quos sequi cupio ducere compellor. Pergam igitur per tramitem vitae vestrae, et quasi qui primis litterarum imbuatur elementis depictis, adumbratas praefigurationibus notas stylo imitatore calcabo, accedentibus ad speranda beati instituti praemia quae sequenda sunt.

Primum abstinentiae cura, jejunii patientia, orandi assiduitas, legendi, vel si quis adhuc litterarum expers sit, audiendi sit desiderium cum cupiditate discendi. Haec enim sunt prima quasi lactentium in Dei [Col. 0666A] agnitione crepundia: quibus homo admonitus ortus sui, divini tramitis ingredi viam velle incipiat, dum posse consuescat. Et quidem ista tradens, non de vulgi promiscua fide loquor, quem omnipotentis Dei misericordia insinuata confessio, et innocentiae singularis instillata doctrina venia sola efficit esse contentum. Quanquam Dominus noster, sicut legimus, omnes velit salvos fieri, et ad agnitionem veritatis venire: tamen quia praeeminentis gratiae cuncti capaces esse non possunt (Non enim omnes qui ex Israel sunt, Israelitae sunt (Rom. IX, 6); nam et Ismael a consortio fraternae haereditatis excluditur, et compugnantes Jacob atque Esau unius uteri claustra ruperunt), vel contenti puteo aquae vivae, nos in holocaustum nostri hostiam voluntariae oblationis aptemus, [Col. 0667A] desiderantes escas et parantes ac primatibus praevertamus, illis ad mensuram veniae hanc sententiam largientes: Omnis creatura Dei bona, et nihil abjiciendum quod cum gratiarum actione percipitur (I Tim. IV, 4). Nos ad praemium gloriae illo labore nitentes: Bonum est non manducare carnem, neque bibere vinum (Rom. XIV, 21). Et rursum: Omnis qui in agone contendit ab omnibus se abstinet, et ille quidem ut corruptibilem coronam accipiat, nos autem incorruptam (I Cor. IX, 25). Abstinentia enim continentiae nutrix est, qua innupta sive nupta facilius passibilitatis frena patitur, si non deliciarum calcaribus incitetur. Quam sic eos qui ad summa nituntur, vel cupio vel mando colere, ne putent in aliis crimen esse nupsisse, scientes scriptum esse: Bonum est [Col. 0667B] nubere: melius est non nubere (I Cor. VII, 25). Qui hoc enim illicitum credunt, ipsi praemium sui laboris imminuunt. Illicitis enim cavere, jugum necessitatis est; permissa vincere munus arbitrii. Malis abstinere, disciplinae merces est; bona supergredi, libertas meriti est, non finis imperii. Illud legis indultum est terminis; hoc gratiae reservatum est incrementis.

Jejuniorum quoque non sit volentibus certa mensura: sed in quantum possibilitas valet, nisu laborantis extensa; quae praeter Dominicam diem semper sint solemnia, si votiva sunt. His sese Moyses beatissimus praeparans affatibus Dei dignus ingessit. His praedictas per Jonam Ninivitae minas in placidam rursus flexere sententiam. His Bethuliae populus Assyria [Col. 0667C] obsidione conclusus, et usque ad deditionem sui experta plurima virtute conterritus, ab Holofernis tumentibus minis constantis manu feminae meruit vindicari. His Mardochaeus Aman crudelem superbia praeparato sibimet ligno, acceptae poenae conversione suspendit. His Jesus Salvator noster in carne hominis quam assumpserat eruditus, suadelas diaboli tentantis obtudit: quas etsi aliter potuisset expellere, docendos tamen sibi populos voluit hac imitatione formare.

Orationibus vero ita frequenter instandum est, ut vix eas aliquod tempus interpolet. Scriptum est enim: Orationi instate, vigilantes in ea (Colos. IV, 8). Et iterum: Quaerite et invenietis; pulsate et aperietur vobis (Matth. VII, 17). Per has amicus dormiens excitatur; [Col. 0667D] et quamvis omnem familiam sopor altus obsederit, depromi tamen sibi panes ac porrigi importunus expostulator extorquet.

Has, si fieri potest, sola legendi intercapedo disrumpat. Cujus rei cura in canonicis ponenda est monimentis: non quod apocrypha debeamus praesertim ignorata damnare; sed quod ad scientiam Dei digestam canonis seriem putemus posse sufficere. Illa enim si consentiunt, supervacua sunt; si dissentiunt, vitanda sunt. Sine legendi autem studio nemo ad Deum valebit esse intentus. Primum, quod hujusmodi opera ab aliis actibus caducae occupationis abducunt: et diversorum exemplorum insinuata cognitio vel bonorum appetentiam, vel malorum facit [Col. 0668A] esse cautelam. Neque enim alias Petrus apostolus admoneret: Praeparati semper estote ad rationem reddendam ad omnes poscentes vos de verbo fidei vestrae et spei vestrae (I Petr. III, 16). Et Apostolus: Non cessamus pro vobis orantes, ut impleamini agnitione ejus in omni sapientia et intellectu spiritali (Col. I, 9). Et rursus; Verbum Christi habitet in vobis abundanter in omni sapientia (Col. III, 16). Nam et in Veteri Testamento similem hominibus curam sacrae praeceptionis inculcavit eloquium. Sic enim David ait: Beatus vir qui non abiit in consilio impiorum, et in via peccatorum non stetit, et in cathedra pestilentiae non sedit; sed in lege Domini voluntas ejus, et in lege ejus meditabitur die ac nocte (Psal. I, 1). Et ad Jesum Nave Dominus loquitur: Non recedet liber iste [Col. 0668B] de manibus tuis, et meditaberis in eo die ac nocte (Jos. I, 8). His quoque se negotiis malarum cogitationum lubrica frequenter interserunt; et quamvis ipsa sedulitas animum ad Deum praestet intentum, efficit tamen in sese mordax saeculi cura sollicitum. Quod si haec frequenter et importune patitur religioso labori deditus, nunquam profecto illis carebit otiosus.

Nunc quoniam studiorum membra digessimus, morum augmenta cumulemus. Illud autem non extra commonitionem puto, ut sit victus facilis, vilisque vestitus: cum et haec tegendi corporis gratia reperta sint, non ornandi; et illa sustinendae animae potius quam obruendae. His igitur quae supra ostendimus actibus mancipatus omne odium deponat inimici. Nec hoc tantum fine contentus, simultates amore [Col. 0668C] commutet; iram patientiae temperet freno; avaritiam abstinentiae vincat imperio; ac praecipue linguam custodia taciturnitatis obsepiat; ne in litigium contentiosa fervescat; ne in maledictum procax incurrat; ne in obtrectationem maledicta serpat; ne in jurationem facilis prolabatur; ne in mendacium ficta dissimulet; ne in circumventione astuta calleat: ne in elatione superba jactetur; sedulo servans tempus tacendi et tempus loquendi, omne otiosum verbum obnoxium sciat esse rationi. Nam ideo et David beatissimus ori suo custodiam deposcit: et condiendum sale sermonem beati Pauli pagina sacra constituit et nullum indomabile membrum esse quam linguam testifica Jacobi praecepta signarunt.

Sit igitur qui hujusmodi viam scandit, tacitus, [Col. 0668D] mitis, benignus; et quia charitatis insolubilis nexus habetur, abjiciendus in studio parili semper alium judicans potiorem. Hoc enim freno astringit invidiam, quam vicinae sibi elationis saepius incitatam judicio, dum gratias referendi sibi honoris appetit, notam miseri livoris incurrit. Nec praemium a Deo unusquisque percipit, si ab hominibus id requirit. Deus enim superbis resistit, humilibus autem dat gratiam (Jacob. IV, 6); qui cum de hujusmodi studio discipulos erudiret, ipsum pronuntiat maximum, qui minimus velit esse cunctorum. Esto, ab aliquibus frater tuus propensius honoretur, nec illos minus amicos habeas, nec hunc aemulum praelatae venerationis attendas. Quinimo judica circa te augmentum [Col. 0669A] illius honoris accrescere, sciens scriptum: Si enim glorificatur unum membrum, congaudent omnia membra; vos autem estis corpus Christi et membra (I Cor. XVI). Nam quicunque aliquem vestrum diligit, omnem dignitatem Deo, in quem vos coitis, ascribit. In hoc mite silentium placet; in hoc affabilitas blanda diligitur: hunc rudis et innata simplicitas, hunc scientia erudita commendat: hujus in jejunii jugitate patientia, hujus in abstinentiae virtute contemptus, hujus in lectionis assiduitate sedulitas pro divinorum munerum diversitate laudatur. Haec autem, sicut scriptum est, operatur unus atque idem spiritus dividens singulis prout vult. Sicut enim corpus unum membra habet multa, omnia autem membra de corpore uno cum sint multa, corpus unum sunt: ita et [Col. 0669B] Christus. Omnes enim nos in unum corpus baptizati sumus (I Cor. III, 10, 8). Singuli vobis potestis omnium bonorum summam praesumere, si nullus se incipiat in eo quod alteri praecellit efferre. Sed cum vos invicem nexu astrictae charitatis arctabitis, tunc eos qui foris sunt, et in saeculari adhuc actu mundialibus vinculis colligantur, nolite attentioris vitae austeritate damnare, scientes scriptum: Nolo judicetis, ne judicemini (Matth. VII, 1). Et iterum: Tu quis es qui judicas alienum servum? Domino suo stat aut cadit. Potens est enim statuere illum Deus (Rom. XIV, 4). Magis benignis adhortationibus, et illiciente blandimento via veritatis ostensa nubem erroris aperite; ut non trahi incipiat unusquisque, sed sequi pedetentim. Semper duriora flectenda sunt, ne viribus [Col. 0669C] inclinata curvatio, priusquam in circulum veniat fatiscens fragmen offendat. Hic enim saepius scandala vulgi gignuntur, dum ad religionis jugum censorium arrogatur imperium. Vita nostra jubeat, lingua persuadeat; quia plus auctoritatis gestat exemplum, et ingerit appetentiam sui morum lenis formatio. In omni igitur actu vestro quasi speculo relucente fulgete, ubique circumsepti, ubique solliciti; ne quid livor inveniat, ne quid rumor falsus infligat.

Feminas probatas et religionis studio deditas cum mensura venerationis honorate: ut nec austeritas inhumana, nec sedulitas sit remissa. Accessus ad vos invicem vester non ingestus sit, sed innatus; quem causa fecerit; non quem supervacuitas relaxarit. Plures audite cum pluribus: aut si quando alterius [Col. 0669D] sexus frequentia deerit, vel annorum cujusdam probata gravitas, vel celebritas loci, vel ratio temporis id honestet, quia praecipue vobis aetas, hora, solitudo vitanda sunt. Non quod mihi fas sit de his, qui vere semel devota Deo pectora dicaverunt secus aestimare aliquid; sed ut ex abundanti sic vitetis omne, quod fingi potest, tanquam possit et credi. Caveamus ne in nullo famae nostrae vulnere serpat nata ab occasione suspicio. Ipsa famae semina priusquam linguis nutriantur intereant. Non tantum vobis fides facti, sed possibilitas etiam releganda mendacii. Beata enim vita est et praeclara, de qua nil licet falsitati. Nec enim ego hoc judicium meum austerus censor arripui; sed coeleste imperium monitor blandus assumpsi. [Col. 0670A] Nam sic ait Apostolus: Zelans vos zelo, despondi vos uni viro virginem castam exhibere Christo (II Cor. XI, 2). Sciens scriptum esse: Non ponatis offensionem vel scandalum fratri (Rom. XIV, 13). Et iterum: Sine offensione estote Judaeis et gentibus, et Ecclesiae Dei (I Cor. XIII, 32). Et iterum: Non blasphemetur bonum nostrum (Rom. XIV, 16). Et iterum: Ut quid libertas nostra judicetur ab infideli conscientia (I Cor. X, 29)? Et iterum: Omnia autem vestra honesta fiant (I Cor. XIV, 40). Et iterum: Commendantes nosmetipsos in omnem conscientiam hominum coram Deo (II Cor. IV, 2). Et iterum: Provideamus bona non solum coram Deo, sed etiam coram hominibus (Rom. XII, 17). Et iterum: Ut is qui ex adverso est confundatur, nihil habens de nobis [Col. 0670B] dicere mali (Tit. II, 8).

Neque me praeterit saecularis livoris invidia in obtrectationem semper religionis ardere, et mordacem malignis rumoribus dentem impressum dicacitatis infigere. Utatur sua mundus natura, dum nihil in nostra inveniat disciplina. Falsitas ex more jactetur, dum ne verisimile quidem possit esse quod dicitur. Nemo ideo debet contemnere vulnus infamiae, quia semper consueverit rumor simulare: sed ideo intentius praecavere, quod soleat etiam ficta componere. Nemo ab obtrectationis metu redditur obtrectandi solemnitate securus; neque est negligentiae causa sollicitudinis continuata materia. Sit igitur pudoris ac verecundiae vestrae tuta et circumspecta custodia. Necessarius e domo et rarus egressus, quem aut religionis [Col. 0670C] ratio extulerit, aut ad substantiam victus causa exercendi operis ordinarit; a muneribus cunctis nisi quae ad quotidianum cibum annuumque vestitum suppetant, abstinentes; scientes scriptum esse: Habentes autem alimenta et quibus tegamur, his contenti simus (I Tim. VI, 8). Et iterum: Ut honeste ambuletis ad eos qui foris sunt, et nullius aliquid desideretis (I Thes. IV, 12). Ne quidem praebendae eleemosynae gratia ultra supradictos victus ab ullo quippiam praesumatis; scientes scriptum: Si enim voluntas prompta est, secundum id quod habet acceptum est, non secundum id quod non habet (II Cor. VIII, 22). Sic illa evangelici sermonis divina sententia anum pauperem, inter larga locupletum munera gemina [Col. 0670D] tantum aera mittentem, magnifica accepta largitione ditavit. Quia non potest parum esse quod totum est; neque quisquam amplius dedit, quam qui sibi nihil reservavit. Haec si qui praeter vos nimium videbuntur astricta, qui Dei claustra pulsare tentaverit, prout ratio sua tulerit, relaxabit: ne quis forte aut connexus sit conjuge, aut liberis impeditus. Habet praeter haec arcta substantia plura quae sequantur. Neque se repulsum credat, sed aditu alterius vocationis admissum, sicut scriptum est: Unusquisque in qua vocatione vocatus est, in ea permaneat (I Cor. VII, 20). Non tamen propensiorem curam patrimonio quam religioni in caducis magis occupatus intendat, agnoscens scriptum esse: Et possidentes tanquam non possidentes (I Cor. VII, 30). Si quem tamen [Col. 0671A] posteritatis compede felicior natura si intelligatur absolverit, causam haerendi in mundo, nisi ignarus est Dei munerum, non habebit. Cur enim vivendi voluntate non solvat, quod moriendi lege rumpendum est; faciens de sorte mercedem, ut de necessitate virtutem augeat? Quinimo qui in sua re familiari de parvis magna, de vilibus pretiosa, aeterna facit de caducis; solus est cum pervenerit, ut sempiternus patrimonii sui possit esse possessor. Si avarus non est, debet terminanda contemnere; si avarus est, debet desiderare perpetua, sciens scriptum esse: Nolite thesaurizare vobis thesauros in terra, ubi tinea et rubigo exterminant, et ubi fures effodiunt et furantur. Thesaurizate autem vobis thesauros in coelo, ubi neque tinea, neque aerugo exterminant, ubi fures [Col. 0671B] non effodiunt nec furantur (Matth. VI, 19).

Hoc ei qui non caret filiis hortamentum est; qui caret, imperium. Ista vos cuncta congrua temporibus, apta personis, referta exemplis, condita blanditiis, hortamento mites ingerite: facilius potest persuadere qui facit. Neque enim aliquo horum omnium fructu invidi estis cujusquam aestimatione fraudandi. Erat vobis certe corpus firmum, aetas integra, rudes [Col. 0672A] animi, quamvis angusta pro humani generis varietate substantia: patebat vel negotiandi usus, vel studium militandi: diversae artes, et innumera in actibus mundi augendae facultatis officia. Postremo non deerat vel pauper uxor, quae vivendi pararet voluptatem, et insita humanis sensibus pignorum blandimenta. Quae vos omnia quidem corpore et castis sensibus respuentes, divinae sententiae formam religiosis actibus custoditis, dicente Scriptura: Quicunque plus me fecerit domum, aut uxorem, aut filios, non est me dignus (Matth. X, 37). Vestra igitur intuentes exempla, nec illi de meritorum summa angusta sui aestimatione desperent, qui substantia parili ad studium vitae hujus advenerit. In hoc ergo, filii charissimi, vivendi tramite constituti, vacate et [Col. 0672B] videte quoniam suavis est Dominus (Psal. XXV, 9).

Dies noctesque lectionibus atque orationibus ducite; et mei semper, quem in opere et scientia abortivum omnium sacerdotum praeceptorem tanti vobis habuistis eligere, mementote. Vigilate, state in fide, confortamini, omnia vestra in charitate fiant, et Deus pacis erit vobiscum (I Cor. XVI, 13).




[Col. 0671C]
EJUSDEM S. ATHANASII EXHORTATIO AD SPONSAM CHRISTI. (C,G)*
[Col. 0671C]

Quantam in coelestibus beatitudinem virginitas sancta possideat, praeter Scripturarum testimonia, Ecclesiae etiam consuetudine edocemur: quia discimus peculiare illi subsistere meritum, cujus specialis est consecratio. Nam cum universa turba credentium paria gratiae dona percipiat, et eisdem omnes sacramentorum benedictionibus glorientur, istae proprium aliquid prae caeteris habent, cum de illo sancto et immaculato Ecclesiae grege, quasi sanctiores purioresque hostiae pro voluntatis suae meritis a sancto Spiritu eliguntur, et per summum sacerdotem Dei offeruntur altario. Digna revera Domino hostia tam pretiosi animalis oblatio, et nulla magis ei quam imaginis suae hostia placitura. De [Col. 0671D] ejusmodi enim Apostolum praecipue dixisse reor: Obsecro autem vos, fratres, per misericordiam Dei, ut exhibeatis corpora vestra hostiam viventem, sanctam, Deo placentem (Rom. XII, 1). Possidet ergo virginitas et quod alii habent, et quod alii non habent: dum et communem et peculiarem obtinet gratiam, et proprio, ut ita dixerim, consecrationis privilegio gaudet. Nam et Christi sponsas virgines dicere ecclesiastica nobis permittit auctoritas; dum in sponsarum modum quas consecrat Domino velat: ostendens eas vel maxime habituras spiritale connubium, quae subterfugerint carnale consortium. Et digne Deo per matrimonii comparationem spiritualiter copulantur, quae ejus dilectionis causa humana connubia spreverunt. In his quam maxime impletur [Col. 0672C] illud Apostoli: Qui autem adhaeret Domino unus spiritus est (I Cor. VI, 17).

Grande est et immortale, et pene ultra naturam corpoream, sopire luxuriam et concupiscentiae flammam adolescentiae facibus accensam animi virtute restringere, et spiritali conatu vim genuinae oblectationis excludere, vivere contra humani generis morem, despicere solatia conjugum, dulcedinem contemnere liberorum, et quaecunque praesentis vitae esse commoda possunt, pro nihilo spe futurae beatitudinis computare. Magna haec, ut dixi, et admirabilis virtus est, et non immerito pro magnitudine laboris sui ingenti praemio destinata. Dabo, inquit Dominus, spadonibus meis in domo mea, et in muro [Col. 0672D] meo locum nominatum meliorem a filiis et filiabus Israel, nomen aeternum dabo eis, quod non deficiet (Isai. LVI, 4). De quibus spadonibus Dominus in Evangelio repetit dicens: Sunt enim spadones qui seipsos castraverunt propter regnum coelorum (Matth. XIX, 12). Magnus quidem est pudicitiae labor, sed majus praemium: temporalis custodia, sed remuneratio aeterna. De his enim et beatus Joannes apostolus loquitur, quod sequuntur Agnum quocunque ierit (Apoc. XIV, 4). Quod ita intelligendum puta, nullum eis locum in coelesti aula claudendum, et cuncta eis divinarum mansionum habitacula reseranda.

Sed ut illustrius virginitatis meritum clareat, et quam Deo digna sit manifestius possit intelligi, illud cogitetur, quod Dominus et Salvator noster Deus, [Col. 0673A] cum propter humani generis salutem hominem dignaretur assumere, non alium quam virginalem elegerit uterum. Et ut hujusmodi plurimum sibi placere monstraret, et pudicitiae bonum utrique sexui intimaret, virginem habuit matrem virgo mansurus; in se viris, et in matre feminis praebuit virginitatis exemplum: quo demonstraretur in utroque sexu beatam integritatem divinitatis haberi, et plenitudinem meruisse; dum totum in matre fuit, quidquid habebatur in filio. Sed quid ego satago excellens ac sublime pudicitiae meritum revelare, et gloriosae virginitatis bonum ostendere; cum de hac re plerosque perorasse non nesciam, et ejus beatitudinem manifestissimis rationibus comprobasse, et nulli sapienti venire in dubium posse, eam rem majoris esse meriti [Col. 0673B] quae sit amplioris laboris? Quisquis enim pudicitiam aut nullius praemii, aut parvi existimat, certum est illum aut ignorare, aut non voluntarium ferre laborem. Unde illi semper castitati derogant, qui eam aut non habent, aut habere coguntur inviti.

Nunc itaque quoniam paucis licet, tam laborem quam meritum integritatis ostendimus; ne res, quae grandi virtute constat, et ingenti praemio destinatur, carere fructu suo possit, diligentius excubandum est. Quanto enim quaecunque species pretiosior fuerit, tanto majori sollicitudine custoditur. Et quoniam multae sunt quae bono proprio carent, nisi aliarum rerum juventur auxilio; ut est mellis species, quae nisi cerarum custodia et favorum cellulis conservetur, [Col. 0673C] et (ut verius dixerim) nutriatur, naturalem gratiam perdit, et subsistere per se ipsam non potest. Sicut et vini species, quod nisi boni odoris vas sit, et reparatis crebrius picibus foveatur, genuinae vim suavitatis amittit. Attentius ergo providendum est, ne forte et virginitati alia sint necessaria, sine quibus nequaquam fructum afferre sufficiat; et tantus nihil proderit labor, dum vane prodesse creditur, quod absque rebus necessariis possidetur. Nisi enim fallor, ob coelestis regni praemium pudicitiae servatur integritas, quod sine aeternae vitae merito neminem consequi posse satis certum est. Aeternam vero vitam non nisi per omnem divinorum praeceptorum custodiam promereri posse Scriptura testatur dicens: Si vis ad vitam venire, serva mandata (Matth. [Col. 0673D] XIX, 17). Vitam ergo non habet, nisi qui cuncta legis mandata servaverit: et qui vitam non habuerit, coelestis regni non potest esse possessor, in quo non mortui, sed vivi quique regnabunt. Nihil ergo virginitas sola proficiet, quae coelestis regni gloriam sperat; nisi et illud habuerit, cui perpetua vita promittitur, per quam coelestis regni praemium possidetur. Ante ergo omnia pudicitiam integritatemque servantibus, et ejus remunerationem a Dei aequitate sperantibus mandatorum sunt custodienda praecepta; ne gloriosae castitatis et continentiae labor in irritum deducatur.

Supra mandatum vel praeceptum esse virginitatem sapiens et legens nullus ignorat, Apostolo dicente: [Col. 0674A] De virginibus autem praeceptum Domini non habeo, consilium autem do (I Cor. VII, 23). Cum ergo obtinendae virginitatis consilium dat, non praeceptum statuit; supra mandatum vel praeceptum eam esse professus est. Quicunque ergo virginitatem servant magis quam praeceptum est faciunt. Tunc enim proderit amplius fecisse quam jussum est, si quod jussum est facias. Cupiens divinum implere consilium, ante omnia serva mandatum: volens virginitatis praemium consequi, vitae amplectere merita, ut tua remunerari castitas possit: nam ut vitam praestat remuneratio mandatorum; ita e contrario eorum generat praevaricatio mortem. Et qui per praevaricationem in mortem fuerit deputatus, virginitatis coronam sperare non poterit; neque pudicitiae praemium [Col. 0674B] exspectare constitutus in poena.

Tres enim species sunt, per quas coelestis regni possessio introitur. Prima est pudicitia; secunda mundi contemptus; tertia vero justitia: quae ut connexae plurimum se possidentibus praestant, ita divisae prodesse difficile possunt: dum unaquaeque earum non propter se tantum, sed propter aliam efflagitatur. In primis ergo quaeritur pudicitia, ut facilius subsequatur mundi contemptus: quia ab illis mundus contemni levius potest, qui matrimonii nexibus non tenentur. Mundi vero contemptus exposcitur, ut justitia conservetur; quam implere difficile possunt, qui saecularium bonorum et mundanarum voluptatum negotiis implicantur. Quisquis ergo possidet primam speciem pudicitiae, et secundam, [Col. 0674C] quae est mundi contemptus, non obtinet, pene sine causa possidet primam, quando secundam non habet, propter quam prima quaesita est. Et si primam et secundam habeat, cui tertia, quae est justitia, desit, frustra laborat: quoniam superiores duae propter justitiam praecipue requiruntur. Quid enim prodest propter mundi contemptum pudicitiam habere, et propter quod eam habeas non habere? Vel cur res mundi contemnas, si justitiam, propter quam pudicitiam et mundi contemptum habere te convenit, non custodias? Quia ut prima species propter secundam est, ita prima et secunda propter tertiam: quae si non fuerit, nec prima nec secunda proficiet.

Dicis forsitan, Doce ergo me quid sit justitia; ut eam si cognoverim, facilius implere sufficiam. Dicam [Col. 0674D] breviter ut valeo, et verborum utar simplicitate communium: quia causa de qua agimus talis est, quae dissertioribus facundiae sermonibus nequaquam debet obscurari, sed simplicioribus eloquentiae narrationibus pandi: res enim in commune necessaria communi debet sermone monstrari. Justitia ergo non est aliud quam non peccare. Non peccare autem est legis praecepta servare. Praeceptorum autem observatio duplici genere custoditur: ut nihil eorum quae prohibentur facias, et cuncta quae jubentur implere contendas. Hoc est quod dicit: Recede a malo, et fac bonum (Psal. XXXIII, 15). Nolo enim putes in hoc constare justitiam, ut malum non facias; cum et bonum non facere malum sit; et in utroque [Col. 0675A] legis praevaricatio committatur. Quoniam qui dixit: Recede a malo, et ipse dixit, Fac bonum. Si a malo recesseris, et non feceris bonum, transgressor es legis; quae non tantum in malorum actuum abominatione, sed et in bonorum operum perfectione completur. Neque enim hoc solum tibi praecipitur, ut vestitum suis non spolies indumentis, sed et ut spoliatum operias tuis: neque ut habenti panem non auferas suum, sed ut non habenti tuum libenter impertias: neque solum ut pauperem suo non pellas hospitio, sed ut pulsum et non habentem recipias tuo. Praeceptum enim nobis est, Flere cum flentibus (Rom. XII, 15). Quomodo cum illis flemus, si in nullo eorum necessitatibus participamus, nec aliquod eis in his propter quas lacrymantur causis praebemus [Col. 0675B] auxilium? Neque enim fletuum nostrorum Deus infructuosum quaerit humorem: sed quia lacrymae doloris indicium sunt, vult te ita alterius angustias sentire ut tuas; et quomodo tibi in tali tribulatione si esses subveniri cuperes, ita alteri subvenias propter illud: Quaecunque vultis ut faciant vobis homines bona, ita et vos facite illis similiter (Matth. VII, 11). Nam cum flente flere, et nihil, cum possis, flenti conferre, subsannationis non pietatis indicium est. Denique Salvator noster cum Maria et Martha Lazari sororibus flevit, et immensae misericordiae affectum lacrymarum contestatione monstravit, et verae pietatis indicia mox opera subsecuta sunt, cum suscitatus Lazarus, cujus causa fundebantur, sororibus redditur (Joan. XI). Hoc fuit pie cum flentibus [Col. 0675C] flere, occasionem fletus auferre. Sed quasi potens, inquies, fecit. Verum nec tibi impossibile aliquid imperatur. Implevit omnia qui quod potuit fecit.

Sed, ut dicere coeperamus, non sufficit Christiano a malis se abstinere, nisi etiam bonorum operum officia perfecerit. Quod illo vel maxime testimonio comprobatur, quod comminatur Dominus aeterni ignis reos fore, qui quamvis mali nihil gesserint, non fecerint omne quod bonum est, dicens: Tunc dicet rex his qui ad sinistram sunt: Discedite a me, maledicti, in ignem aeternum, quem praeparavit Pater meus diabolo et angelis ejus: esurivi enim, et non dedistis mihi manducare, etc. (Matth. XXV, 41). Non dixit: Discedite a me, maledicti, quia homicidium, quia adulterium, aut quia furta fecistis: non enim quia malum fecissent; sed quia bonum non fecerant, condemnantur et aeternae gehennae suppliciis addicuntur: nec quia quae prohibita sunt admisissent; sed quia quae praecepta erant implere noluere. Unde advertendum est quam spem habere possint, qui adhuc aliquid eorum faciunt, quae prohibentur; cum etiam rei sunt, qui non fecerunt quae jubentur. Nolo enim tibi in hoc blandiaris, si aliqua non feceris, quia aliqua feceris; cum scriptum est: Qui universum legem servaverit, offendat autem in uno, factus est omnium reus (Jac. II, 10). Adam enim semel peccavit, et mortuus est; et tu te vivere existimas illud saepe committens quod alium dum semel perpetrasset occidit? [Col. 0676A] An grande illum commisisse crimen putas, unde merito poena damnatus sit acriori? Videmus ergo quid fecerit contra mandatum. De fructu arboris edit. Quid ergo? Propter arboris fructum Deus hominem morte mulctavit? Non propter arboris fructum, sed propter mandati contemptum. Ergo non agitur de qualitate peccati, sed de transgressione mandati. Et qui dixit Adae, ut de arboris fructu non ederet, ipse tibi praecepit ut non maledicas, non mentiaris; non detrahas; non detrahentem auscultes; ut omnino non jures; ut non concupiscas; non invideas; non sis tepidus; non sis avarus; ut nulli malum pro malo reddas; ut inimicos tuos diligas; ut maledicentibus benedicas; ut pro calumniatoribus et pro persecutoribus tuis ores; ut percutienti maxillam [Col. 0676B] alteram praebeas; ut in judicio saeculari non litiges; ut si quis tua auferre voluerit, gratanter amittas; ut nec iracundiae, nec zeli, nec livoris malum intra pectus admittas; ut crimen avaritiae fugias; ut omnis superbiae ac jactantiae malum caveas, et humilis ac mitis Christi vivas exemplo: malorum consortia in tantum vitans; ut cum fornicatoribus, aut avaris, aut maledicentibus, aut invidis, aut detractoribus, aut ebriosis, aut rapacibus, nec cibum capias. Quem si in aliquo contempseris, si pepercit Adae, parcet et tibi. Imo illi magis parcendum fuerat, qui adhuc rudis et novellus erat, et nullius ante peccantis et propter peccatum suum morientis retrahebatur exemplo: tibi vero post tanta documenta, post legem, quo modo indulgere possit ignoro.
[Col. 0676C]

An tibi de virginitatis praerogativa blandiris? Memento Adam et Evam virgines deliquisse, nec integritatem corporis profuisse peccantibus. Virgo quae peccat, Evae non Mariae comparanda est. Non negamus in praesenti tempore poenitentiae remedium; sed hortamur magis praemium sperare debere, quam veniam. Turpe est enim illis delicti indulgentiam postulare, quae palmam virginitatis exspectant; et illicitum aliquid incurrere, quae se etiam a licitis castravere. Licitum quippe est matrimonii inire consortium. Et ut laudandae sunt, quae propter Christi amorem et coelestis regni gloriam copulam contempserint nuptiarum; ita damnandae non sunt, quae propter innocentiae voluntatem, nondum Deo devotae remedio apostolico abutuntur. Ergo, ut diximus, [Col. 0676D] quae connubia deserunt, non illicita, sed licita spernunt. Ejusmodi autem si jurent; si maledicant; si detrahant; si detrahentes patiantur audire; si malum pro malo reddant; si cupiditatis in alienis, aut avaritiae in propriis crimen incurrant; si zeli aut livoris venena possideant; si contra legalia et apostolica instituta indecens aliquid aut loquantur aut cogitent; si in carne placendi studio compte et ornate procedant; si aliqua quae, ut assolet, illicita sunt faciant, quid proderit eis sprevisse quod licuit, et exercere quod non licet? Si vis prodesse tibi quod licitum contempsisti, vide ne quid eorum quae non licent facias. Stultum enim est timuisse quod minus est, et non timere quod majus est: aut ab his non [Col. 0677A] vitari quae prohibentur, si subterfugerint quae conceduntur. Dicit enim Apostolus: Innupta cogitat quae Domini sunt, quomodo placeat Deo, ut sit sancta corpore et spiritu. Quae autem nupta est, cogitat quae sunt hujus mundi, quomodo placeat viro (I Cor. VII, 34). Nuptam placere viro asserit, cogitando quae mundi sunt: innuptam vero Deo, eo quod nulla cura illi sit saeculi. Dicat ergo mihi quae virum non habet, et tamen quae sunt mundi cogitat, cui placere desiderat? Nonne incipiet illi nupta praeponi? quia illa cogitando quae mundi sunt, complacet vel marito: ista vero non marito, quae non habet, potest placere, nec Deo.

Sed nec illud silentio praeterire nos convenit, quod dixit: Innupta cogitat quae Domini sunt, quomodo [Col. 0677B] placeat Deo, ut sit sancta corpore et spiritu (I Cor. VII, 34). Quae sunt ergo Domini dicat Apostolus. Quaecunque sunt sancta, quaecunque justa, quaecunque amabilia, quaecunque bonae famae. Si qua virtus, si qua laus disciplinae (Philip. IV, 8). Ista sunt Domini, quae sanctae, et verae, et apostolicae virgines die noctuque sine ullo temporis intervallo meditantur et cogitant. Domini est regnum coelorum, Domini est resurrectio mortuorum; Domini immortalitas; incorruptio Domini est; splendor solis, qui sanctis promittitur, Domini est, sicut in Evangelio scriptum est: Tunc justi fulgebunt sicut sol in regno Patris eorum (Matth. XIII, 43). Domini sunt plures sanctorum in coelestibus mansiones; Domini est fructus tricesimus, et sexagesimus atque centesimus. Haec cogitant, [Col. 0677C] et quibus possint operibus promereri, quae Domini sunt cogitant. Domini est etiam lex Novi et Veteris Testamenti, in quibus oris ejus eloquia sancta refulgent; quae si quae virgines sine intermissione meditantur, quae Domini sunt cogitant; et completur in eis illud propheticum: Fundamenta aeterna super petram solidam: et mandata Domini in corde mulieris sanctae (Eccles. XXVI, 24). Sequitur: quomodo placeat Deo; Deo, inquam, non hominibus: ut sit sancta corpore et spiritu (I Cor. VII, 34). Non dixit, Ut sit sancta membro aut corpore tantum; sed, ut sit sancta corpore et spiritu. Membrum enim una corporis pars est, corpus vero omnium compago membrorum est. Cum ergo dicit, ut sit sancta corpore, ex omnibus membris eam sanctificari debere [Col. 0677D] testatur. Quia non proderit caeterorum sanctificatio membrorum, si inveniatur vel in uno corruptio. Et jam non erit sancta corpore, quod ex omnibus constat membris, quae vel unius fuerit coinquinatione polluta.

Sed ut quod dico manifestius et lucidius fiat; esto, sit quaecunque omnium membrorum sanctificatione purgata, et lingua tantummodo peccet, qua aut blasphemet, aut falsum testimonium dicat; nunquid liberabunt omnia membra unum? an propter unum judicabuntur et caetera? Ergo si nec aliorum membrorum sanctificatio proderit, cum in uno sit vitium; quanto magis si diversorum flagitio peccatorum omnia corrumpantur, unius nihil proderit integritas? [Col. 0678A] Unde quaeso te, virgo, neque in sola tibi pudicitia blandiaris; ne in unius membri integritate confidas: sed secundum Apostolum soli Deo conserva corporis sanctitatem. Munda ab omni inquinamento caput: quia crimen est illud post chrismatis sanctificationem, aut croci, aut alterius cujuslibet pigmenti fuco vel pulvere sordidari; aut auro vel gemmis cujuscunque terrenae speciei comi: quod jam coelestis ornatus splendore refulget. Grandis quippe divinae gratiae contumelia est: mundani et saecularis ornamenti praelatio. Munda frontem, ut humana non divina opera erubescat, et illam confusionem recipiat, quae non peccatum, sed Dei gloriam parit, Scriptura dicente: Est confusio adducens peccatum: et est confusio adducens gloriam (Eccl. IV, 25). Munda [Col. 0678B] collum, ut non aurea reticula capillus portet, et suspensa monilia, sed illa potius ornamenta circumferat, de quibus Scriptura dicit: Misericordia et fides non deficiant a te, suspende autem illa in corde velut in collo tuo (Prov. III, 13). Munda oculos, dum eos ab omni concupiscentia retrahis, et ab intuitu pauperum nunquam avertis, et ab omnibus fucis liberos ea qua a Deo facti sunt sinceritate custodias. Munda linguam a mendacio: quia os quod mentitur occidit animam (Sap. I, 11). Munda eam a detractione, a juramento, ab adulatione, a perjurio. Nolo praeposterum ordinem putes, quod prius a juramento, quam a perjurio linguam dixi debere mundari: quia tunc perjurium facilius effugies, si in toto non jures. Impleatur in te illa sententia: Cohibe linguam tuam [Col. 0678C] a malo, et labia tua ne loquantur dolum (Psal. XXXIII, 14). Et memor esto dicentis Apostoli: Benedicite, et nolite maledicere (Rom. XII, 14); sed illud crebrius recordare: Videte ne quis malum pro bono alicui reddat, neque maledictum pro maledicto; sed e contrario benedicentes: quia in hoc vocati estis, ut benedictionem haereditate possideatis (I Petr. III, 9); et illud: Si quis autem in lingua non ostendit, hic perfectus est (Jac. III, 2). Nefas est enim ut labia illa, quibus Dominum confiteris, rogas, benedicis, et laudas, alicujus polluantur sorde peccati. Nescio qua conscientia et lingua quis Deum rogat, qua aut mentitur, aut maledicit, aut detrahit. Labia sancta exaudit Deus; et ipsis annuit cito precibus, quas lingua immaculata pronuntiat. Munda aures, ut non [Col. 0678D] nisi sermonibus sanctis et veris auditum praebeant; ut nunquam obscena, aut turpia, aut saecularia verba suscipiant, aut aliquem de altero audiant derogantem, propter illud quod scriptum est: Sepi aures tuas spinis, et noli audire linguam nequam (Eccl. XXVIII, 29); ut cum eo habere partem possis, de quo dicitur, quoniam auditu et visu justus erat; hoc est, nec auribus, nec oculis delinquebat. Manus ne porrectae ad accipiendum sint, ad dandum autem collectae, nec ad feriendum paratae, sed ad omnia misericordiae et pietatis opera satis promptae. Munda pedes, ne latam et spatiosam pergant viam, quae ducit ad splendida saeculi et pretiosa convivia; sed arduum magis et angustum gradiantur iter, quod [Col. 0679A] tendit ad coelum: quia scriptum est: Iter rectum facite pedibus vestris (Isa. LVII, 14); agnosce tibi a Deo artifice non ad vitia, sed ad virtutem membra formata: et cum universos artus mundaveris ab omni sorde peccati, et toto fueris sanctificata corpore, tunc tibi castitatem intelligas profuturam, et cum omni fiducia palmam virginitatis exspecta.

Quid sit sanctam esse corpore, breviter quidem, sed plene exposuisse me arbitror: nunc quod sequitur, et spiritu, nosse debemus: hoc est, ut quod opere nefas est fieri, nec fas sit cogitatione concipere. Illa enim est sancta tam corpore quam spiritu, quae nec mente nec corde delinquit; sciens etiam cordis esse inspectorem Deum: et idcirco satagit ut omni modo etiam animum cum corpore mundum habeat [Col. 0679B] a peccato, sciens scriptum esse: Omni custodia serva cor tuum (Prov. IV, 23). Et iterum: Diligit Dominus sancta corda; accepti sunt autem ei omnes immaculati (Ibid.). Et alibi: Beati mundo corde, quoniam ipsi Deum videbunt (Matth. V, 8); quod de illis dici arbitror, quos conscientia in nulla redarguit culpa peccati. De quibus et Joannem in Epistola dixisse reor: Si cor nostrum nos non reprehendit, fiduciam habemus ad Deum, et quaecunque petierimus accipiemus ab eo (I Joan. III, 20). Nolo existimes te crimen fugisse peccati, si voluntatem non sequatur effectus, cum scriptum sit: Quicunque viderit mulierem ad concupiscendum eam, jam moechatus est in corde suo (Matth. V, 27). Nec dicas, Cogitavi quidem [Col. 0679C] sed non perfeci: quia etiam concupiscere nefas est. Unde beatus Petrus praecepit dicens: Animas vestras castificantes (I Petr. I, 22), qui si nullam animae constuprationem nosset, nec castificari eam desiderasset. Sed et locum illum quo continetur: Hi sunt qui se cum mulieribus non coinquinaverunt, virgines enim permanserunt: hi sequuntur Agnum, quocunque ierit (Apoc. XIV, 4). Attentius considerare debemus et animadvertere, si solius integritatis pudicitiae merito ipsi divino comitatui copulentur, et per omnia coelorum tabulata discurrant: an et alia sint, quibus adjuncta virginitas tantae beatitudinis gloriam consequantur. Sed unde hoc scire poterimus? De sequentibus, nisi fallor, in quibus scriptum est: Hi empti sunt ex hominibus primitiae Deo et agno, et in ore ipsorum non est inventum mendacium: sine macula [Col. 0679D] enim sunt (Ibid.). Vides ergo quod non in uno tantum membro Dominicis referantur inhaerere vestigiis; sed illi qui praeter virginitatem ab omni contagione peccati immaculatam gesserint vitam. Idcirco virgo vel maxime nuptias spernit, ut dum securior est, facilius, quod etiam a nubentibus quaeritur, ab omni se delicto custodiat, et universa legis mandata perficiat. Nam si non nubat, et ea nihilominus faciat, a quibus et nuptae esse jubentur immunes, non nupsisse quid proderit? Quanquam enim nulli Christianorum peccare liceat, et omnes quicunque spiritalis lavacri sanctificatione purgantur, immaculata decurrere conveniat vita; ut Ecclesiae quae sine macula, sine ruga, sine aliquo ejusmodi esse describitur, [Col. 0680A] possint visceribus intimari: multo magis tamen hoc virginem implere necesse est, quam nec mariti, nec filiorum, nec alterius necessitatis causa prohibet, quominus divinam Scripturam perficiat; nec aliqua, si peccet, poterit excusatione defendi.

O virgo, serva propositum tibi magno praemio destinatum. Praeclara est apud Deum virginitatis et pudicitiae virtus, si non aliis peccatorum et malorum lapsibus infirmetur. Agnosce statum tuum, agnosce locum, agnosce propositum. Christi sponsa diceris; vide ne quid indignum eo, cui desponsata videris, admittas: cito scribet repudium, si in te vel unum viderit adulterium. Quaecunque enim humanorum sponsaliorum pignoribus subarrhatur, statim a domesticis, a familiaribus, ab amicis sponsi sollicite et [Col. 0680B] diligenter requirit et a servulis, quales juvenis habeat mores, quid potissimum diligat, quid accipiat, quo usu vivat, qua se consuetudine regat, quibus utatur dapibus, quibus praecipue rebus delectetur et gaudeat. Quae cum didicerit, ita se in omnibus temperat, ut sponsi moribus suum obsequium, sua jucunditas, sua diligentia, sua vita concordet. Et tu quae Christum sponsum habes, a domesticis et familiaribus ejus, sponsi tui mores interroga, et strenue ac solerter inquire, in quibus praecipue delectetur, qualem compositionem in te vestium diligat, cujusmodi concupiscat ornatum. Dicat tibi ejus familiarissimus Petrus, qui ne nuptis quidem corporalem permittit ornatum, sicut in Epistola sua scripsit: [Col. 0680C] Mulieres similiter subjectae viris suis, ut si qui non credunt verbo, per mulierum conversationem sine verbo lucrifiant: considerantes in timore Dei castam conversationem vestram, quarum sit non extrinsecus capillatura, aut circumdatio auri, aut indumenti vestimentorum cultus; sed qui absconsus cordis est homo, in incorruptibilitate quieti et modesti spiritus, quod est in conspectu Dei locuples (I Petr. III, 1). Dicat et alius apostolus beatus Paulus, qui ad Timotheum scribens episcopum, eadem de fidelium feminarum disciplina testatur: Mulieres similiter in habitu ornato cum verecundia et sobrietate, ornantes se, non intortis crinibus, aut auro, aut margaritis, aut veste pretiosa; sed quod decet mulieres promittentes castitatem per bonam conversationem (I Tim. II, 9).

Sed forsitan dicis: Cur haec iisdem apostoli virginibus [Col. 0680D] non jusserunt? Quia non necessarium judicabant: ne talis virginibus commonitio potius injuria quam emendatio videretur? Sed nec eas unquam tantae temeritatis fore credidissent, ut ne nuptis quidem concessa carnalia ornamenta et terrena praesumerent. Revera ornare se et componere virgo debet: nam quomodo sponso suo placere poterit, nisi composita et ornata processerit? Ornetur plane, sed interioribus ornamentis, et spiritaliter non carnaliter componatur: quia Deus non corporis sed animae decorem in illa considerat. Ergo et tu, quaecunque animam tuam a Deo diligi et inhabitari concupiscis, omni eam diligentia compone, et spiritualibus indumentis exorna. Nihil in ea dedecorum, nihil foedum [Col. 0681A] appareat. Resplendeat auro justitiae, gemmis refulgeat sanctitatis, ac pretiosissimo pudicitiae margarito coruscet. Pro bysso et serico, misericordiae et pietatis tunica vestiatur; secundum quod scriptum est: Induite ergo vos, sicut electi Dei, sancti et dilecti, viscera misericordiae, benignitatem, humilitatem, etc. (Col. III, 12). Et non decorem cerussae aut alterius pigmenti quaerat, sed innocentiae ac simplicitatis candorem habeat. Roseum verecundiae colorem et purpureum ruboris pudorisque possideat. Coelesti abluatur nitro doctrinae, et lamentis spiritalibus emundetur. Nulla in ea malitiae, nulla diaboli macula relinquatur; et ne quando male redoleat odore peccati, unguento suavissimae sapientiae et scientiae perfundatur.
[Col. 0681B]

Hujusmodi Deus quaerit ornatum, et animam taliter compositam concupiscit. Memento te Dei filiam dici secundum quod ait: Audi, filia, et vide (Psal. XLIV, 11). Sed et tu ipsa quotiescunque Deum Patrem nominas, Dei te filiam esse testaris. Ergo si Dei filia es, vide ne quid eorum facias quae Deo Patri incongrua sint: sed age omnia quasi filia Dei. Cognosce quomodo hujus saeculi nobilium filiae se gerant, quibus assuescant moribus, quibusve se disciplinis instituant. Tanta quibusdam verecundia est, tanta gravitas, tanta modestia, ut caeterorum hominum ritum intuitu humanae ingenuitatis excedant: et ne quam honestis parentibus suis per lapsum suum infamiae inurant notam, alteram sibi quodammodo inter homines consuetudinis studeant facere naturam. Et tu [Col. 0681C] ergo originem tuam respice, genus intuere, gloriam nobilitatis adverte: agnosce te non hominis, sed Dei filiam, et divinae nativitatis nobilitate decoratam. Ita te exhibe, ut in te coelestis nativitas pateat, et ingenuitas divina clarescat. Sit in te nova gravitas, honestas admirabilis, stupenda verecundia, mira patientia, virginalis incessus, et verae pudicitiae habitus, et sermo semper modestus, et suo in tempore proferendus: ut quisquis te viderit, admiretur et dicat: Quae haec novae inter homines gravitatis patientia est? quae pudoris verecundia? quae honestatis modestia? quae maturitas sapientiae? Non est ista humana institutio, nec disciplina moralis: coeleste mihi aliquid in terreno corpore redolet. Puto quod habitet in quibusdam hominibus Deus. Et cum te [Col. 0681D] Christi famulam esse cognoverit, majore stupore tenebitur, et cogitabit qualis ille sit Dominus, cujus talis ancilla est.

Si vis ergo esse cum Christo, et partem habere cum Christo, Christi tibi exemplo vivendum est, qui ab omni malitia et nequitia ita fuit extraneus, ut nec inimicis quidem vicem redderet, quin potius et pro ipsis oraret. Nolo enim eas animas Christianas existimes, quae aut fratres aut sorores non dico oderunt, sed quae proximos toto corde et conscientia coram Dei testimonio non diligunt; cum Christianis Christi similitudine inimicos etiam amare necesse sit. Si sanctorum cupis habere consortium, a malitiae et nequitiae cogitatu pectus emunda. Nemo te circumveniat, [Col. 0682A] nemo te fallaci sermone seducat. Non nisi sanctos et justos et simplices et innocentes et puros coelestis aula suscipiet. Nullum apud Deum habet malitia locum. Ab omni nequitia et dolo mundum esse necesse est, qui cupit regnare cum Christo. Nihil tam contrarium, nihil tam exsecrabile Deo, quam aliquem odisse, aliquem velle laedere; nihil tam probabile, quam omnes amare. Quod Propheta sciens testatur dicens: Qui diligitis Dominum, odite malum (Psal. XCVI, 10).

Vide ne in aliquo humanam gloriam diligas; ne et tua inter illos portio computetur, quibus dictum est: Quomodo vos potestis credere, gloriam ab invicem quaerentes (Joan. V, 44)? Et de quibus per prophetam dicitur: Auge eis mala, auge mala gloriosis terrae [Col. 0682B] (Isa. XLV). Et alibi: Confundimini a gloriatione vestra, ab opprobrio in conspectu Dei. Nolo enim illas respicias, quae saeculi non Christi sunt virgines; quae propositi sui et professionis immemores gaudent in deliciis, in opibus delectantur, et corporeae nobilitatis origine delectantur. Quae si profecto Dei filias se esse crederent, nunquam post divinos natales nobilitatem admirarentur humanam, nec gloriarentur in patre quolibet honorato: si Patrem Deum se habere sentirent, nobilitatem carnis non amarent. Quid tibi in generis nobilitate blandiris, et complaces? Duos homines fecit ab exordio Deus, ex quibus totius generis humani silva descendit: mundanam nobilitatem non naturae aequitas praestitit, sed cupiditatis ambitio. Certe omnes per divini lavacri generationem [Col. 0682C] aequales efficimur, et nulla inter eos potest esse discretio, quos nativitas secunda generavit; per quam tam dives quam pauper, tam liber quam servus, tam nobilis quam ignobilis Dei efficitur filius; et terrena nobilitas splendore coelestis gloriae adumbratur, et nusquam omnino jam comparet: dum qui retro in saecularibus honoribus impares fuerant, coelestis et divinae nobilitatis gloria aequaliter vestiuntur. Nullus jam ignobilitati locus, nec degener quisquam est, quem divinae nativitatis sublimitas ornat, nisi apud illos, qui non putant humanis coelestia praeponenda: aut si putant, quam vanum est, ut se illis in minoribus praeferant, quos sibi in majoribus pares sciunt, et quasi infra se positos in terra existiment, quos sibi aequales in coelestibus credunt? Tu autem [Col. 0682D] quaecunque Christi, non saeculi virgo es, omnem praesentis vitae gloriam fuge, ut eam quae in futuro promittitur consequaris.

Contentionum verba, et animositatis causas evita; discordiarum quoque et litium occasiones subterfuge. Nam si, juxta Apostoli doctrinam, Servum Domini litigare non oportet (II Tim. II, 24), quanto magis Dei ancillam? cujus quo verecundior est sexus, animus debet esse modestior. Linguam a maliloquio cohibe, et ori tuo frenum legis impone, ut tunc, si forte loquaris, quando tacere peccatum sit, cave ne quid quod in reprehensionem veniat dicas. Lapis emissus est sermo prolatus; quapropter diu antequam proferatur cogitandus est. Beata quippe labia [Col. 0683A] sunt, quae nunquam quod revocare iterum velint emittunt. Pudicae mentis sermo etiam debet esse pudicus, qui aedificet semper magis, quam aliquando destruat audientes, secundum quod praecepit Apostolus dicens: Omnis sermo malus ex ore vestro non procedat: sed si quis bonus ad aedificationem fidei, ut det gratiam audientibus (Ephes. IV, 29). Pretiosa Deo lingua est quae non sine divinis rebus novit verba construere, et sanctum os unde coelestia semper eloquia proferuntur. Absentium obtrectatores quasi malignos Scripturae auctoritate deterre, quia hoc inter virtutes perfecti hominis Propheta commemorat (Psal. XIV, 5), si ante conspectum justi malignus ad nihilum deducatur, qui contra proximum non probanda protulerit. Non licet tibi alterius vituperationem [Col. 0683B] patienter audire; quia nec ab aliis optas recipi tuam. Injustum quippe est quidquid contra Christi Evangelium venit, si alteri quod tibi ab alio fieri molestum est, patiaris inferri (Matth. VII, 12). Semper linguam tuam de bonis loqui assuesce, et auditum tuum ad bonorum magis laudem quam ad malorum vituperationem accommoda.

Vide ut omnia quaecunque benefacis, propter Deum facias; sciens ejus rei tantum te a Domino recepturam esse mercedem; quam ejus timoris et dilectionis causa perfeceris. Sancta magis esse quam videri stude: quia nihil prodest aestimari quod non sit: et duplicis peccati reatus est, non habere quod creditur, et quod non habeas simulare.

In jejuniis magis quam in epulis delectare, illius [Col. 0683C] viduae memor, quae non discedebat de templo, jejuniis et obsecrationibus Deo serviens die ac nocte. Et si vidua quidem in Judaea talis erat, qualem nunc virginem convenit esse Christi? Divinae magis lectionis convivium dilige, et spiritalibus te saturari dapibus concupisce; et illos potius quaere cibos, quibus anima magis quam corpus reficiatur. Carnis et vini species quasi caloris fomenta et libidinis incitamenta fuge; et tunc, si forte, vino exiguo utere cum stomachi dolor et nimia corporis compellat infirmitas. Iracundiam vince; animositatem cohibe; et quidquid illud est, quod post factum poenitentiam ingerit, velut proximi criminis abominationem declina. Satis tranquillam et quietam convenit esse mentem, et ab omni perturbatione furoris alienam, quae Dei habitaculum [Col. 0683D] esse desiderat; qui per Prophetam testatur et dicit: Super quem requiescam alium, nisi super humilem et quietum, et trementem verba mea (Psal. LXVI, 2)? Omnium operum et cogitationum tuarum speculatorem Deum crede, et cave ne quidquam quod divinis [Col. 0684A] oculis indignum sit, aut opereris, aut cogites.

Cum orationem celebrare desideras, talem te exhibe quasi quae sis cum Domino locutura. Cum psalmum dicis, cujus verba dicis agnosce; et in compunctione magis animi quam in tinnulae vocis dulcedine delectare. Lacrymas enim psallentis Deus magis quam vocis gratiam comprobat: sicut Propheta dicit: Servite Domino in timore, et exsultate ei cum tremore (Psal. II, 11). Ubi timor et tremor est, ibi non vocis elatio est, sed animae flebilis et lacrymosa dejectio. Omnibus actibus tuis diligentiam adhibe, quia scriptum est: Maledictus homo qui facit opus Domini negligenter (Jer. XLVIII, 10). Crescat in te cum annis gratia, crescat cum aetate justitia; et fides eo perfectior videatur, quo senior es: quia Dominus noster [Col. 0684B] Jesus, qui nobis vivendi reliquit exemplum, proficiebat non aetate tantum corporea, sed et sapientia et gratia spiritali coram Deo et hominibus (Luc. II, 25). Omne tempus in quo te non meliorem senseris, hoc te aestima perdidisse. Coeptum virginitatis propositum ad finem usque conserva; quia non inchoasse tantum, sed perfecisse virtutis est, sicut in Evangelio Dominus ait: Qui perseveraverit usque in finem. hic salvus erit (Matth. XXII, 10). Cave ne cui vel concupiscendi occasionem tribuas, quia sponsus tuus Deus zelans est; criminosior est enim Christi adultera quam mariti. Unde pulchre Romana Ecclesia apostolico, sine dubio, cujus sedem obtinet, spiritu animata, tam severam nuper hujusmodi sententiam statuit, ut vix vel poenitentia dignam judicaret, quae [Col. 0684C] sanctificatum Deo corpus libidinosa coinquinatione violasset.

Esto ergo omnibus vivendi forma, esto exemplum: praecede et in actu quos in castitatis sanctificatione praecurris. Virginem te in omnibus exhibe; nihil corruptionis objiciatur capiti tuo, cujus corpus integrum est; ut et tua sit inviolabilis conversatio. Et quoniam sicut in exordio epistolae praefati sumus, te Dei sacrificium factum; quod utique sanctitatem suam etiam aliis impertit, ut quisquis ex eo digne sumpserit, sanctificationis et ipse sit particeps: ita ergo et per te, quasi per divinam hostiam, sanctificentur et caeterae; cum quibus te ita in omnibus exhibeas, ut quisquis vitam tuam aut auditu contigerit aut visu, sanctificationis vim sentiat; et in tantum [Col. 0684D] sibi intelligat gratiam ex tua conversatione transfundi, ut dum te imitari concupiscit, Dei sacrificio et ipse sit dignus.

Explicit.




[Col. 0683D]
SANCTI BASILII CAESAREAE CAPPADOCIAE EPISCOPI ADMONITIO AD FILIUM SPIRITUALEM. (C)*



PROOEMIUM.

Audi, fili, admonitionem Patris tui, et inclina aurem tuam ad verba mea, et accommoda mihi libenter auditum tuum, et corde credulo cuncta quae [Col. 0685A] dicuntur ausculta. Cupio enim te instruere quae sit spiritualis militia, et quibus modis regi tuo militare debeas. Intensissime ergo audiat sensus tuus, et animam tuam nullus praegravet somnus; sed ad vigilandum excita eam, et ad studium intelligendi sermonem meum. Verba enim ista sunt ex me, sed prolata ex divinis fontibus. Neque enim nova doctrina instruam te, sed ea quam didici a patribus meis. Hanc enim si immiseris in cor tuum, in pace dirigentur itinera tua, nec approximabit ad te ullum malum, sed procul abscedet a te omnis adversitas animae



CAPUT PRIMUM. De militia spirituali.

Si ergo cupis, fili, militare Deo, illi soli militabis. [Col. 0685B] Sicut enim qui militant regi terreno omnibus jussis ejus obediunt, sic et qui militant regi coelesti, debent coelestia custodire praecepta. Miles terrenus quocunque loco mittitur, paratus ac promptus est, neque se uxoris vel liberorum gratia excusare audebit; multo magis miles Christi sine aliquo impedimento regis sui debet imperio obedire. Miles terrenus contra hostem visibilem pergit ad bellum; tecum vero hostis invisibilis quotidie praeliando non desinit. Illi contra carnem et sanguinem est dimicatio; tibi vero adversus spiritalia vitia in coelestibus eluctatio. Ille contra carnalem hostem carnalibus armis utitur; tu vero contra spiritalem hostem spiritalibus armis indiges. Ille in praelio galeam ferream gestat; sed tua galea Christus sit, qui est caput [Col. 0685C] tuum. Ille lorica, ne vulneretur, indutus est; sed pro lorica sis fide Christi circumdatus. Ille contra adversarium suum mittit lanceam et sagittas; tu contra adversarium divina eloquia jaculare, et percutiens eum verbis propheticis dicito: Dominus mihi adjutor est, et ego deridebo inimicos meos (Psal. CXVII). Ille donec pugna geritur, arma a semetipso non projicit, ne ab adversario vulneretur; ita et tu nunquam debes esse securus, quia tuus hostis hoste illius est astutior. Illius quidem hostis ad tempus dimicat; tuus vero hostis, quandiu in stadio vitae hujus consistis, tecum pugnare non cessat. Illius arma laboriosa et gravia sunt ad portandum; tua vero arma volentibus portare suavia ac levia sunt. Ille cum superaverit adversarium, ad domum conjugis [Col. 0685D] ac liberorum revertetur; tu vero, hoste prostrato, in illud coeleste regnum cum omnibus sanctis intrabis. Ille pro labore terreno terrenum accipit donarium; tu vero pro spiritali labore coeleste recipies praemium. Coeleste enim donum exspectet monachus, qui terrenos actus a semetipso projicit, ne implicet se negotiis saecularibus militans Deo. Difficile namque est servire duobus dominis; nec potest quisquam serviens mammonae spiritalia arma portare, sed jugum Christi suave ac leve a semetipso repellit ac projicit: et quidquid grave et onerosum est animae suae, hoc ei videtur suave ac leve. Istiusmodi vir a propriis armis vulneratur, et cum diligit periculum, incidit ad mortem. Tu autem considera [Col. 0686A] cui regi te ad militandum probasti; et quanto superius est rege terreno imperium coeleste, tanto praecellentior est gradus excellentiae tuae terreno milite. Turrim excelsam construere cogitas, praepara ergo tibi sumptus ad structuram, ut coeptum aedificium ad perfectum deducas; ne quando praetereuntibus venias in risum, et gratulentur de te inimici tui. Haec turris non ex lapidibus construitur, sed ex virtutibus animae: nec auri, nec argenti indiget sumptibus, sed conversatione fideli: nam terrenae opes plurimum ad aedificandum impediunt.



CAPUT II. De virtute animae.

Unus profectus sit tibi, fili, si domino uni servire [Col. 0686B] desideras, nec alicui in vita tua placere coneris nisi illi soli; nec occupes in diversis rebus animum tuum; sed abscinde a te carnalem amorem, ne a te Dei timorem excludat. Omne vitium expelle ab anima tua, ut virtutes animae conquirere possis. Audi igitur quae sit virtus animae, et quam maximum ei conferat lucrum. Virtus animae est diligere Dominum, et odisse quae non diligit Deus. Virtus animae est et patientiam sectari, et ab impatientia declinare. Virtus animae est castitatem tam corporis quam animae custodire. Virtus animae est vanam gloriam contemnere, et omnia caduca calcare. Virtus animae est humilitati studere, et tumorem superbiae abominari. Virtus est animae veritatem amplecti, et omne mendacium fugere. Virtus est animae iram [Col. 0686C] cohibere, et furorem reprimere. Virtus est animae pacem diligere, et invidiam exsecrari. Virtus animae est ab omni stultitia declinare, et sapientiam divinam amplecti. Virtus animae est omnem voluptatem carnis subjicere menti. Virtus animae est avaritiam spernere, et voluntariam assumere paupertatem. Has igitur virtutes facile poteris obtinere, si saecularium rerum curas neglexeris, et caducis ac terrenis rebus coelestia praeposueris: et si voluntas tua in laudibus Dei fuerit occupata, et judicia ejus die ac nocte impensius meditatus eris; eris autem Tanquam lignum quod plantatum est secus decursus aquarum (Psal. I, 3), et omnes fructus spiritales orientur ex te, et ex servo amicus vocaberis Dei.


[Col. 0686D]
CAPUT III. De dilectione Dei.

Ex tota igitur virtute tua dilige Dominum, ut in omnibus actibus tuis placeas illi. Si enim qui conjugium contraxerit, festinat placere uxori suae, multo magis monachus omnibus modis debet placere Christo. Qui diligit Dominum, ejus praecepta custodit (I Joan. II). Deus enim non se vult verbis tantummodo diligi, sed ex corde puro et operibus justis. Qui enim dicit: diligo Deum, et mandata ejus non custodit, mendax est (Ibid.). Hujusmodi enim vir fallit semetipsum, et a semetipso seducitur. Deus enim non verborum sed cordis inspector, et diligit eos qui in simplicitate cordis serviunt ei. Si terrenos parentes cum tali affectu diligimus, qui in tam parvo [Col. 0687A] tempore pro nobis sustinuerunt laborem, nonne magis nobis coelestis amandus est? Nam et circa nos, quod fuit eorum obsequium, Christi est beneficium, qui omnium dispensator optimus est. Nam antequam nasceremur in hoc saeculo, parentes nobis sua providentia antea praeparavit, quorum obsequio nutriemur. Sed et matris ubera tunc lacte replentur, quando infans fuerit natus. Ergo magis omnibus diligamus Deum, qui nos et propinquos nostros propriis manibus finxit; et cuncta bona quae erga nos geruntur quotidie ejus beneficiis ascribamus. Nam et parentes nostros quasi propria viscera diligamus, si accedere nos ad servitium Christi non prohibent: si autem prohibent, nec sepultura illis a nobis debetur. Christus diligendus est super [Col. 0687B] parentes, quia non tribuunt nobis parentes ea quae Christus tribuit. Et quis beneficia ejus congruenter enarret? Vel quantum nobis tribuit, et quotidie praebendo non desinit? Videns enim Deus innumeris peccatis nos obnoxios, non despexit, sed liberavit; nec cum alienati ab eo in diversis erroribus vagaremur, in praecipitium mortis non duxit, sed ad vitam perpetuam revocavit. Et cum ingrati beneficiorum ejus fugeramus ab eo, ut Pater clementissimus exquisivit nos: et cum in sede sublimi sederet, nostri gratia descendit ad terras, et in tanta humilitate venit, ut servilem formam assumeret; et qui in pugillo suo continet orbem terrarum, pannis in praesepio involutus est: et qui coelum palma metitur, non habuit ubi caput reclinaret. Cum esset [Col. 0687C] dives, pauper est factus, ut nos ditaremur in illo; et qui in nubibus venturus est ad judicandos vivos et mortuos, judicium hominis pertulit; et cum sitientibus sit fons aeternalis, cum sitisset postulavit aquam a Samaritana muliere: et qui in carne propria nostram esuriem saturavit, esurivit cum tentaretur in eremo; et cui ministratur cum Patre ab angelis, hominibus ministrare dignatur: et manus ejus per quas virtutes plurimas operatus est, pro nobis confixae sunt clavis; et ori ejus per quod salutarem doctrinam annuntiavit hominibus, pro cibo fel dederunt: et qui nullum laesit vel nocuit, caesus et opprobria pertulit; et cujus nutu omnes mortui resuscitati sunt, voluntate sua mortem crucis sustinuit. Et ideo haec omnia passus, ut nobis vitam [Col. 0687D] aeternam donaret. Et cum nobis immensa beneficia praestet, nihil exigit a nobis, nisi ut templa nostra impolluta ei servemus, ut semper in nobis habitet, et nos permaneamus in illo. Non postulat a nobis aurum, aut argentum, vel quidquid hujusmodi; nam et si fuerint nobis ista, dispertiri egentibus praecipit: nos ipsos quaerit, nos desiderat, in nobis requiescere cupit.



CAPUT IV. De dilectione proximi.

Accedamus ergo ad eum, et copulemur in affectu ejus, et ut nos ipsos amemus et proximos. Qui diligit, inquit, proximum, filius Dei vocatur. Qui autem e contrario odit, filius diaboli nuncupatur. Qui diligit [Col. 0688A] fratrem suum, in tranquillitate est cor ejus; fratrem vero odiens tempestate maxima circumdatus est. Vir benignus etiamsi patitur injuriam, pro nihilo ducit; iniquus etiam proximi actus contumeliam arbitratur. Qui charitate plenus est, serenissimo vultu procedit: vir autem odio plenus ambulat iracundus. Tu autem, fili, benignitati stude in vita tua, et proximum tuum habeto tanquam unum ex membris tuis. Omnem hominem judica fratrem tuum. Memento quod unus artifex ac verus est qui condidit nos. Non moveas cuiquam scandalum in vita; et non quod tibi utile est, sed illi, facito. Quod tibi accidere non vis, nec ei cupias evenire. Si eum videris in bonis actibus conversantem, congratulare ei, et illius gaudium tuum ducito; et si aliquid patiatur [Col. 0688B] adversum, compatere ei, et illius tristitiam tuam deputa: omnem malitiam expelle ab anima tua, et odiorum flammae non comburent cor tuum. Contra impotentem aut subjectum tibi noli iracundia commoveri; sed tanquam tuum membrum proprium eum habeto in omnibus. Ne diligas fratrem tuum simulato corde, nec eum labiis osculans ex alia parte insidias facias ei. Dolosus enim vir pacifica verba profert ex ore, et in abdito mentis supplantare proximum suum meditatur. In his ergo operibus ad iracundiam provocatur Deus. Puritas enim quae placet in conspectu Domini, respuit omne quidquid simulato corde efficitur.



CAPUT V. De studio pacis.
[Col. 0688C]

Tu autem omnem simulationem longe fac a te, et ne cupias supplantare proximum tuum, neque mordere aut laniare membrum tuum. Quod et si quandoque ut homo iratus fueris, ultra solis terminum non producas iracundiam tuam; sed et reconciliare ad pacem, et deprime omnem furorem ab anima tua. Qui enim amplectitur pacem in mentis suae hospitio, mansionem praeparat Christo; quia Christus pax est, et in pace requiescere cupit; vir autem invidus omnibus modis exsecratur. Vir pacificus in tranquillitate est semper cor ejus; invidus autem similis navi cum jactatur a fluctibus maris. Homo pacificus securam possidet mentem: invidus autem in perturbatione est semper; qui autem sectatur pacem, tutus est semper undique ac munitus. [Col. 0688D] Nam invidus ut lupus rapax insanit inaniter. Pacificus est ut vinea honesta abundans fructu copioso; invidi autem opus indigentia ac miseria detinetur: et quantum pacificus gaudens in Domino delectatur, tantum invidus tabescens ad nihilum redigitur. Ex abundantia laetitiae pacificus homo dignoscitur; ex vultu marcido et furore pleno invidus demonstratur. Pacificus homo consortium angelorum merebitur: invidus homo particeps daemoniorum efficietur: et sicut pax secreta mentis illuminat, ita invidia occulta cordis obcaecat. Pax enim effugat et perturbat omnem discordiam, invidia autem iracundiam cumulat. A splendore autem pacis effugatur omnis caligo; et ubi obsederit invidia, ibi obscuritas et exteriores [Col. 0689A] tenebrae. Sectare ergo, fili, desiderabile nomen pacis, ut fructus pacis possis acquirere; et exsecrare invidiam, ne malorum fructibus replearis. Rationabile namque animal creavit te Deus, ut possis discernere inter bonum et malum, ut quae sint optima eligas, et inutilia respuas, omnia examines, quae sint bona teneas, ab omni specie mala abstineas.



CAPUT VI. De patientia.

Fili, patientiam arripe, quia maxima est virtus animae, ut velociter ad sublimitatem perfectionis possis ascendere. Retributionem patientiae tuae ne quaeras ab homine, ut in futuro possis accipere ab aeterno Domino aeternam retributionem. Patientia [Col. 0689B] grandis est medela animae, impatientia autem est pernicies cordis. Per patientiam enim exspectatur futurorum bonorum spes; et quod non videtur, quasi quod videtur amplectitur.



CAPUT VII. De continentia et castitate.

Castum te in omnibus serva, fili, ut videas Dominum in gloria consistentem. Ab omni pollutione mundum sit cor tuum, et ne des inimico aditum eundi ad te. Ab aspectu nefando averte oculos tuos, et ne delecteris pulchrarum vultibus feminarum, ne per talem oblectationem ultima exsolvas supplicia. Memento cui dedicasti membra tua, et ne commisceas illa meretricibus. Reflecte amorem ab amore mulieris, neque ab amore Domini te amor excludat. [Col. 0689C] Noli minima contemnere, ne paulatim diffluas in malo. Non te simules simpliciter accedere ad virginum domus, nec velis cum eis uti longis et otiosissimis fabulis, ne per plurimas sermocinationes utrorumque mens polluatur. Noli, fili, graviter ferre sermones meos, nec stultum arbitreris eloquium meum, sed crede mihi et gratanter accipe verba mea. Si ad feminarum domus importune accesserit clericus vel monachus, et virgo patiatur hujusmodi introire ad se, statim immutant pristinam dignitatem, et quod Domino polliciti sunt sua voluntate amittunt. Nec enim poterunt hujusmodi mansionem in se Domino praeparare, sed desolabuntur ut lignum aridum: nunquid virginitatem Dominus extorquet invite? Hoc enim munus voluntarie Christo offertur [Col. 0689D] in propria voluntate. Nec enim licitum est profanari aliquid quod Domino promissum. Non peccabis, homo, si non voveris votum: si enim vovisti, jam ne facias moram reddere illud quod Dominus quasi suum requirit illud a te; nec pollutione vult misceri membra tua, quae sibi jam dedicata sunt. Vide ergo ne te seducat corporis pulchritudo, et decorem animae tuae amittas. Ne improbo oculo tuo intuearis speciem mulieris, ne intret mors per fenestras tuas. Ne aperias aures tuas ad perficienda verba eorum, nec concupisces nequitiam in anima tua. Mulieris carnem non velis tangere, ne per tactum ejus inflammetur cor tuum, et spiritu tuo labaris in perditionem. Sicut enim fenum proximans igni [Col. 0690A] comburitur, ita qui tangit mulieris carnem non evadit sine damno animae suae; et licet corpore castus evaserit, mente tamen et corde corruptus abscedit.



CAPUT VIII. De saeculi amore fugiendo.

Dic mihi, quaeso, fili, quis sit profectus animae, amare carnis pulchritudinem? Nonne sicut fenum cum a fervore aestatis percussum fuerit, arescit, et paulatim pristinum decorem amittit? Similis est etiam species humanae naturae: succedente sibi senectute omnis decor pristinus deperit, et quos in amorem sui antea concitabat, postmodum odio eorum afficietur. Nam cum intervenerit mors, tunc penitus omnis pulchritudo delebitur; et tunc cognosces, [Col. 0690B] quia vanitas, quod ante inaniter diligebas. Cum videris totum corpus in tumorem et fetorem esse conversum; nonne intuens maximo horrore concuteris? Nonne claudis nares tuas, non sustinens fetorem durissimum? Ubi est postmodum omnis illa oblectatio? Require si est aliquod pristini decoris vestigium. Ubi est suavitas luxuriae et conviviorum opulentia? Ubi sunt blandimentorum verba, quae corda simplicia molliebant? Ubi sunt sermones dulces, qui amaritudinem amantibus infundebant? Ubi est immoderatus risus et otiosus? Ubi est effrenata et inutilis omnis laetitia? Velut fluxus aquae transiens nusquam comparuerunt. Hic est finis carnis pulchritudinis quam amabas: hic oblectationis terminus corporis. Reflecte igitur animum tuum ab his [Col. 0690C] obscenis amoribus, et omnem amorem converte ad splendidissimam pulchritudinem Christi, ut radii fulgoris ejus illustrent cor tuum, et omnis obscuritas caliginis expelletur a te. Haec pulchritudo diligenda est, fili, quae laetitiam spiritalem amantibus consuevit infundere. Hic decor omnibus modis amplectendus est, unde nobis serenitas tranquillitatis acquiritur. Devitemus perniciosas pulchritudines, ne omnium malorum genera in nos irrogentur. Multi enim admirantes mulierum species, a veritatis via naufragaverunt. Plerique ornamentis earum oblectati, perniciem animarum suarum perpessi sunt, et a perfectionis fastigio in profundum inferni demersi sunt. Caveto ergo, fili, species per quas plurimos cernis periisse. Quaeso ne bibas poculum, unde [Col. 0690D] multos perspicis interiisse: ne percipias cibum quem edi in aliorum perniciem videris. Ne incedas iterum, quo naufragium perpessi sunt plurimi. Devita laqueos, per quos captos caeteros senseris. Postula tibi a Domino cor prudens et pervigilem sensum, ut non ignores fraudes et astutias inimici et in retia ejus non incidat pes tuus. Sapiens non corporis decorem desiderat, sed animae; insipiens homo speciem in carnalibus ornamentis amplectitur. Sapiens vir comptam mulierem respuit, stultus vero concupiscens eam miserabiliter supplantabitur. Vir prudens ab imprudente femina avertit oculos suos, luxuriosus autem vir intuens eam solvetur ut cera a facie ignis. Tu autem cave omnibus modis [Col. 0691A] species perniciosas ac falsas pulchritudines, quia deturpatur anima si earum decorem attendas. Christus non in corporis decore, sed in animae delectatur. Illa ergo dilige, fili, in quibus delectatur Christus.



CAPUT IX. De avaritia fugienda.

Et ne pecuniarum cupiditati te subjicias, ab omn avaritia declina cor tuum, ut non condemneris sicut adulter et idolorum cultor. Noli amare mammona, ne offendas eum cui membra tua et mentem pariter dedicasti. Ne petas ea quae te avocant et separant a Domino. Noli diligere opes terrenas, ne amittas coelestes. Multi cupientes aliena, et suis privati sunt. Alienatae sunt a nobis saeculi hujus facultates, [Col. 0691B] nostra autem possessio regnum coelorum est. Noli appetere aliena, ne a tuis fias extraneus. Quotidianum victum sufficere tibi contentus esto: quidquid superfluum est projice abs te tanquam propositi tui impedimentum. Ne cupias fieri locuples, ne in tentationes incidas, et in laqueos diaboli. Caveto avaritiam, quia radix omnium malorum ab Apostolo nominata est. Pecuniarum cupidus jam animam suam venalem habet: si enim invenerit tempus, pro nihilo perpetrabit homicidium; et sicut qui effundit aquam super terram, ita est ei effundere sanguinem proximi sui. Plerique per avaritiae ardorem in mortis periculum inciderunt. Propter avaritiam Achan cum suis omnibus lapidatus est (I Reg. XV). Propter avaritiam Saul alienus a Domino effectus est, et ad [Col. 0691C] extremum de culmine regali expulsus est, et ab inimicis suis peremptus. Et Achab propter avaritiam invasit vineam Naboth (III Reg. XXI); et hujus rei gratia in praelio vulneratus defunctus est. Dominus noster et Salvator a corde pharisaeorum volebat pecuniarum amorem excludere: sed quia illi erant cupidissimi, salutaria ejus monita deridebant. Nam et illum divitem cum Dominus vocans ad regna coelorum facultates suas vendere praecepisset, aviditas intrare non permisit (Matth. XV). Et Judae pectus avaritiae ardore exarsit, ut Dominum largitorem sibi cunctorum bonorum in manus traderet impiorum (Matth. XXVI). Avarus enim vir inferno similis est. Infernus igitur quantoscunque devoraverit, nunquam dicit satis est; sic etsi omnes thesauri [Col. 0691D] terrae confluxerint in avarum, non satiabitur. Alienum te facito, fili, ab hoc vitio, et voluntariam paupertatem libenter assume. Noli esse desidiosus et piger; sed labora manibus tuis, ut habeas unde tribuas indigenti. Secundum possibilitatem tuam mediocriter porrige: tantum enim expetitur a te quantum tibi fuerit creditum. Nemo enim exigit a te quod ipse minime possides. Eleemosyna cum iniquitate acquisita abominatio est coram Christo, sed acceptum est illi quod fuerit fideliter acquisitum. Fili, non habet hanc artem misericordiae bonum. Sunt enim nonnulli qui, diripientes aliena, praestare se eleemosynam simulant; et cum alios premant, aliis misereri se fingunt: sed Deus non delectatur [Col. 0692A] in operibus eorum, et simulationem cordis eorum exsecratur ac respuit. Tu autem, fili, licet exiguum de tuis laboribus porrigas, hoc gratum est et acceptum coram Domino. Non te velis jactare cum porrigis eleemosynam indigenti; et illo cui feneras ne te arbitreris esse meliorem; sed in omnibus operibus tuis humilia te coram Domino, quia non erit gratum Deo quidquid efficitur cum superbia; quod autem fit humiliter, acceptum est ei.



CAPUT X. De studio humilitatis.

Fili, prae omnibus humilitati stude, quod est omni virtute sublimius, ut ad perfectionis fastigium possis conscendere: cum justae institutiones non aliter nisi per humilitatem impleantur, et multorum [Col. 0692B] temporum labores per superbiam in nihilum deputentur. Vir humilis Deo est similis, et in templo pectoris sui gestat eum. Superbus autem cum sit Deo odibilis, diabolo similis est. Humilis vero licet in habitu videatur vilissimus, gloriosus est in virtutibus. Superbus autem homo, etsi decorus videatur aspectu et clarus, sed tamen inutilem eum manifestant opera ipsius, et per os, incessus et motus dignoscitur ejus superbia, et ex verbis ejus publicabitur levitas ipsius. Cupit semper laudari ab hominibus, et virtutibus, quibus alienus est, se praedicare gestit. Non se patitur cuiquam esse subjectum, sed semper primatum cupit, et ad majorem gradum se conatur immergere; et quod ex meritis obtinere non potest, ambiendo festinat invadere; [Col. 0692C] ambulans semper tumens ut uter vacuus et inanis. Et sicut navis absque gubernatore cum jactatur a fluctibus, ita et is levis circumfertur instabilis inter omnes actus suos. Humilis e contrario respuit omnem honorem terrenum, et ultimum se esse judicat omnibus hominibus. Nam etsi mediocris appareat in vultu, eminens apud Dominum intuetur. Cum consummaverit omnia mandata Domini, nihil se fecisse testatur, et omnes virtutes animae suae celare festinat: sed divulgat Dominus omnia opera ipsius, et profert in medium, et mirificat gesta ipsius, et exaltabit et clarum faciet eum, et in tempore precum suarum quod postulat impetrabit.



CAPUT XI. De oratione.
[Col. 0692D]

Et tu, fili, cum accesseris ad precandum Dominum, prosterne te humiliter in conspectu ejus. Ne postules quidquam, quasi ex gratia meritorum tuorum: et si est tibi etiam conscientia boni operis aliqua, cela illam, ut te silente multipliciter restituatur a Deo; et peccata tua cito produc in medium, ut deleat Dominus illa, cum confessus fueris ea. Nec te velis justificare cum ad orandum accesseris, ne sicut Pharisaeus ab illo exeas condemnatus. Memento publicani, vel qualiter pro se oraverit (Luc. XVIII), et aemulare eum, ut veniam peccatorum tuorum invenias. Non clamore vocis orabis eum qui occultorum est cognitor, sed clamor cordis tui pulset aures ejus. Ne longitudinem verborum protrahas [Col. 0693A] ante eum, quia non in multiloquio, sed ex mente purissima placabitur Dominus. In tempore orationis omnem malitiam cordis projice abs te, et remitte si quid habes adversus proximum tuum. Est denique quoddam genus serpentis, quod cum vadit ad bibendum aquam, antequam accedat ad fontem evomit venenum: imitare ergo hujus serpentis astutiam, et omne venenum amarissimum projice ab anima tua. Remitte conservo tuo centum denarios (Matth. XVIII), ut tibi dimittatur debitum decem millium talentorum; et qualem cupis erga te esse Dominum, talis esto ipse erga conservum tuum. Quodcunque opus inchoaveris, primo invoca Dominum, et ne desinas gratias agere cum perfeceris illud.



CAPUT XII. [Col. 0693B] De vigiliis.

Quaere Dominum et invenies eum, nec dimittas cum tenueris, ut copuletur mens tua in amorem ejus. Hoc stude in vita tua, ut orationem puram offeras Deo. Cogitationes non conturbent cor tuum, nec in diversis locis vel rebus rapiatur mens tua. Memento enim te, fili, sub Domini conspectibus stare, qui occulta cordis prospicit, et abdita mentium novit. Vigilanter ergo assiste in conspectu Domini in tempore orationis vel psalmorum. Non te opprimat somnus animae, et ne dissonans sit sensus et lingua, sed consonantia sint, et utrorumque proferant verba. Sicut impossibile est servire duobus dominis, ita nec duplex oratio poterit ascendere ad [Col. 0693C] Dominum. Ne tibi ullum tempus, fili, otiosum vel vacuum transeat; tam in diebus quam in noctibus vigilare te convenit, ut imminentem tentationem facilius effugere possis. Si enim cogitationes sordidae conturbaverint cor tuum, et si te coarctaverint quod est illicitum perpetrare, per orationes ac vigilias depellantur ab anima tua. Oratio munimentum grave est animae. Per orationes purissimas omnia nobis quae sunt utilia tribuuntur a Domino, et cuncta quae noxia sunt procul dubio effugantur. In tempore psalmodiae sapienter psalle, fili, et spiritales cantus vigilanter cane coram Domino, ut virtutem psalmorum facilius possis advertere. Omnis namque duritia cordis eorum dulcedine mollietur; tunc dulces habebis fauces, gaudensque cantabis: [Col. 0693D] Quam dulcia faucibus meis eloquia tua, Domine, super mel et favum ori meo (Psal. CXVIII)! Sed non poteris sentire hanc dulcedinem, nisi cum summa vigilantia ac sapientia cantaveris. Fauces enim, inquit, escam gustabunt, sensus autem verba discernit. Sicut enim ex carnalibus escis alitur caro, ita et divinis eloquiis interior homo pascitur ac nutritur. Sed in his omnibus vigiliis sanctis indiges, fili. Hae sunt namque vigiliae inutiles, per quas laeditur et deperit anima, cum vigilaverit quis circa cogitationes turpissimas, vel ad gerendum contrarium aliquid, vel ad perpetrandum facinus. Sed tu talibus insiste vigiliis, ut possis effici sanctus. In omnibus actibus et moribus tuis convenit te vigilare, [Col. 0694A] ne quando oppressus somno placere hominibus gestias. Praeterquam Domino soli ne studeas placere alteri. In omne opus quod cogitas facere cogita Dominum primum; et si secundum Dominum est quod cogitas diligenter examina; et si est rectum coram Deo, perfice illud, si vero adversum fuerit repertum, amputa illud ab anima tua. Quotidie actus tuos discute curiosius; et si te peccatis obnoxium senseris, ad poenitentiam cito confuge. Nolo ut protrahas peccatum tuum de die in diem; sed si quid cogitaveris male, in Deo poenitentiam age, et velociter de corde tuo seca illud. Ne velis dicere: Non est grande hoc facinus quod cogitavi tantummodo, quia in conspectu Domini manifesta et aperta sunt omnia. Ne ut spinas ac tribulos in te crescere sinas cogitationes [Col. 0694B] malas, neque tanquam minima negligas ea: Qui enim spernit minima, paulatim defluet. Noli spernere morsum serpentis, ne venenum ejus conspergatur in cor tuum. Abscinde virgulta spinarum de agro cordis tui, ne defigant in te altas radices. Scito quod cor tuum ager est Domini, excole eum coelestibus disciplinis, et non sinas in agro Domini zizania seminari. Si igitur taliter vigilaveris, facile poteris ascendere ad perfectionem.



CAPUT XIII. De jejunio.

Ad vigilandum autem multum jejunium proderit. Sicut enim miles plurimo onere praegravatus praepeditur, ita monachus ad vigilias cum escarum largitate [Col. 0694C] torpescit. Non enim possumus vigilare cum fuerit dapibus venter noster onustus; sed oppressi somno vigiliarium fructus amittimus, et maximum detrimentum animae nostrae acquirimus. Vigiliis ergo copula jejunium; ut cunctis animae virtutibus florere possis, et caro tua subjecta sit animae tuae, et ancilla tua famuletur dominae suae. Ne praebeas vires corpori tuo; ne bellum adversus spiritum exerceat; sed semper subjecta sit caro spiritui, et obtemperet jussis spiritus. Noli incrassare ancillam, ne contemptui habeat dominam suam, sed ut in omnibus ejus obsequiis mancipetur. Sicut enim equis sunt frena imposita, ita jejuniorum frena imponamus corpori nostro. Nam quemadmodum auriga, si equorum frena laxaverit, rapidissimo cursu cum eo in praecipitia deferuntur, [Col. 0694D] ita et anima, si corpori suo non imposuerit frenum, uterque ad inferni praecipitia devolvitur. Esto peritissimus auriga corpori tuo, ut per tramitem rectum possis pergere. Escae enim plurimae non solum animam, sed et corpus nostrum plurimum laedunt. Saepe enim per ciborum aviditatem stomachi franguntur vires; nec non abundantiam sanguinis et cholerarum aegritudines plurimas per escarum largitatem perpetimur. Sicut enim ista sunt animae et corpori contraria, ita etiam medelae sunt utriusque temperata jejunia. Quantum vero possumus mundi delicias et ciborum opulentiam fugiamus, ne quando cruciati in flamma guttam aquae quaeramus, nec re frigerium consequamur.


[Col. 0695A]
CAPUT XIV. De crapula fugienda.

Fugiamus ebrietatem, ne in retia luxuriae incurramus. Vinum enim nobis Dominus ad laetitiam cordis, non ad ebrietatem creavit; non quantum gula exigit, sed quantum naturae imbecillitas postulat. Et Apostolus Timotheo modico praecipit uti vino; et hoc propter dolorem stomachi, et propter ejus frequentissimas infirmitates (I Tim. V). Ne igitur nos quod ad medelam corporis nostri tributum est, ad perniciem deputemus. Plurimi namque maximam per vinum debilitatem contraxerunt, nec potuerunt consequi pristinam firmitatem, qui primum gulae non temperaverunt ardorem. Plerique per vinum homicidium perpetraverunt, nec ipsam mortem recusaverunt. [Col. 0695B] Alii per vinum a daemonibus capti sunt, nec est aliud ebrietas quam manifestissimus daemon. Ebriosus putat se boni aliquid agere cum per praecipitia devolutus fuerit. Per vinolentiam armatur os ad maledicta et convicia proximorum, et immutatur mens, et lingua balbutit. Quaeso quid minus habetur quam daemonium ebrietas? Hujusmodi enim vir cum se putat bibere, bibitur. Sicut enim piscis, cum avidis faucibus properat ut glutiat escam, et repente hamum inter fauces reperit hostem: vel sicut aves cum per escam capiuntur in retibus; ita ebriosus intra se vinum suscipit inimicum, quod intra eum morans impellit ad omne opus foedissimum; et homo rationabilis ut irrationabile animal capitur. Tu autem in omnibus exhibe te sobrium, ut te sobrietas [Col. 0695C] in omnibus castum exhibeat.



CAPUT XV. De vitanda superbia.

Sed caveto hoc, fili, ne per ciborum abstinentiam mergaris in superbiam, et ne infleris adversus eos qui jejunii tui mensuram non valent obtinere: ne quando videaris escis carnalibus abstinere, et vitiis pectus tuum replere. Grandis namque est confusio animae quae cum sibi subjecerit carnem, ipsa sit subjecta vitiis. Quid prodest ventrem ab escis resecare, et animam passionibus obruere! vel carnis amorem vincere, et in corde livoris stimulos machinari! Verus enim continens tam a corporis quam animae se passionibus abstinet, quia in utriusque substantiis homo constare videtur. Nulla est enim perfectio in [Col. 0695D] una parte esse sublimem, in alia esse prostratum; in una parte fulgere, et in alia vitiorum caligine occupari. Qui enim castus cupit esse corpore, castus debet perseverare et spiritu, quia nihil proderit castum esse corpore, et mente corruptum. Civitas si fuerit in una parte munita, ex alia vero destructa, aditum ad se hosti praebebit. Et navis si fuerit forti compage solidata, et unam in se habuerit tabulam perforatam, repleta aquarum fluctibus mergetur in profundum. Verus enim continens cuncta quae vana sunt spernit, nec ullam gloriam sectatur humanam; furorem iracundiae reprimit, exsecrationem despicit, potius sustinet detrimentum, quam dissolvat vinculum charitatis; non detrahit cito proximo, nec [Col. 0696A] libenter audit detrahentem; cupit semper declinare a vitiis, et ad virtutes animae semetipsum instigat.



CAPUT XVI. De lingua compensanda.

Talem te exibe, fili, cum volueris exercere jejunium, et cum te abstinueris, abstine et linguam tuam ab illicitis verbis. Omnem blasphemiam longe fac a te, nec superflui sermones procedant de ore tuo, quia et pro otiosis verbis in die judicii reddituri sumus Deo rationem. Nec ad maledicendum quempiam assuescas linguam tuam, quae ad benedicendum et ad laudandum Dominum creata est. De quibus ignoras rebus in conventu noli proferre sermonem; sed opportuna verba procedant a te cum opportunum [Col. 0696B] tempus inveneris, ut te audientibus cunctis gratiam praebeant. Ab omni vaniloquio tempera linguam tuam; ne quando qui audiunt horrescentes obturent aures suas, et sit tibi confusio coram omnibus. De quibus molestiam non pateris, noli contendere acriter, nec insuescas consuetudini pessimae, quia mos qui longo usu fuerit confirmatus, non parvo labore vitatur.



CAPUT XVII. De vano gaudio fugiendo.

Noli dissolutis labiis risum proferre: amentia namque est cum strepitu ridere, sed subridendo tantummodo mentis laetitiam indica. Nec in modum parvuli jocari velis assidue, quia non convenit ei qui ad perfectionem nititur jocari ut parvulus. Esto in [Col. 0696C] malitia parvulus, et vir perfectus in sensu. In quibusdam te exhibe senem, et in quibusdam te exhibe parvulum. Parvuli namque est ludere, perfecti vero viri lugere; sed praesens luctus laetitiam generat sempiternam; jocus autem remissiorem efficit animam, et negligentem erga Dei praecepta, nec delicta sua potest ad memoriam revocare; sed obliviscens ea non se instigat ad poenitentiam, et ita paulatim ab omnibus bonis privabitur. Nullum enim habebit accessum cordis compunctio, ubi fuerit immoderatus risus ac jocus. Ubi vero fuerint lacrymae, ibi spiritalis ignis accenditur, qui secreta mentis illuminat et vitia cuncta exurit. Tunc aviditate coelesti anima flagrans, Christi amori copulatur: et in terris degens de coelestibus et supernis jugiter meditatur, calcat [Col. 0696D] saeculi voluptates, et ad praemia se futura extendit, nec ulla saeculari cura ab amore eam segregat Christi; sed ut figura quaedam inter homines versari videtur, et tota ejus conversatio de coelestibus intelligitur. Mors illi praesens tanquam vita ipsa est dulcis: cupit dissolvi, et esse cum Christo (Phil. I), quem in carne vivens intra suum portaverat templum. Vide ergo quantum lucrum afferant fletus et lacrymae, et quantam perniciem praebeat risus ac jocus. Qui enim ridere hic delectatur, postmodum flebit amare; qui autem hic legere voluerit, gaudebit in posterum (Matth. V). Nam et Salvator noster beatos appellat lugentes; et qui nunc laetantur, flere eos dicit in novissimo. Non te ergo delectet [Col. 0697A] puerilis jocus vel risus, sed lectionum spiritualium cantus. Non te solvant in risum verba inania, sed proferant ex te gaudii risum perfectorum virorum virtutes, ut ad eorum spectaculum vitam tuam moresque componas. Perfectus enim ille dicitur, non qui in aetate, sed qui in sensu perfectus est; non enim tibi obest puerilis aetas, si fueris mente perfectus; nec senilis tibi proderit aetas, si fueris puer sensibus. Nam et David cum puer esset, et perfectum cor haberet in Domino, in regem electus est; et Saul cum senili aetate esset perfectus, quia in se malitiam perfectam habuit, de culmine regali expulsus est. Vetustissimi jam erant presbyteri qui Susannam violare conati sunt, quos Daniel adhuc parvulus detecto eorum scelere condemnavit: et Dominus [Col. 0697B] noster ingressus Hierosolymam a parvulis collaudatur. Nam et arbor, licet sit multorum annorum, si fuerit infructuosa, abscinditur: si autem novella fuerit fertilis, colitur ut magis proferat fructus.



CAPUT XVIII. De malorum contubernio vitando.

Perfectorum vero virorum consortio fruere, et contubernio abstinentium delectetur anima tua, et a colloquiis eorum ne avertas aurem tuam: verba enim vitae sunt verba eorum, et incolumitas animae iis qui ea libenter attendunt. Sicut enim sol oriens effugat caliginem, ita sanctorum doctrina a sensibus tuis expellit tenebras. Talium virorum, quaeso, ne devites consortia; ut eorum monitionibus mens tua [Col. 0697C] erigatur ad coelum, et fluxam saeculi gloriam pro nihilo possis despicere, et virtutes animae hauriant sensus tui. Devita viros quos erga mandata Dei vides negligentes, qui mortui sunt virtutibus et videntur vivere passionibus, quia laetantur in propriis voluntatibus et gaudio carent divino. Cum hujusmodi viris nec sit tibi ulla commixtio, nec velis cum eis sermocinari assidue, nisi poteris solummodo ab erroris itinere revocare eos: caeterum si non vales, devita ut publicum hostem: saepe enim per unam ovem morbidam grex totus polluitur; et modica pars fellis magnam dulcedinem in amaritudinem vertit, et fermentum modicum totam massam corrumpit (I Cor. V). A tali enim fermento Dominus tibi attendere praecipit (Matth. XVI). Fermentum hoc nequissimorum hominum [Col. 0697D] doctrina intelligitur: nam etsi in habitu quis videatur esse clarus et nobilis, et dulcia verba tibi proferat eleganter, simulatio cordis ejus ex subsequentibus actibus intelligitur: non enim ex verbis, sed ex fructibus homo comprobatur. Denique quam plurimi callide vitia sua celare festinant, et apud quosdam videntur esse mirabiles, sed floribus amissis fructus qualis est ostenditur: cum vero diu intra sinum servaverunt serpentem, attacti morsu ejus intumescunt, et palam fiunt omnibus, quia nihil occultum est quod non revelabitur (Matth. X).



CAPUT XIX. De ira cohibenda et differenda poenitentia.

Si quis tibi intulerit mala, ne velis irasci ei aut [Col. 0698A] retribuere illi, etiamsi possis, sed dole potius pro eo, quia Dominus irascetur ei. Qui enim patienter pertulerit mala, in futurum coronabitur; qui vero intulerit mala, in die mala ut reus damnabitur. Ne pro carnalibus damnis frangatur animus tuus, nec vigorem patientiae tuae res emolliant caducae, sed time potius damnum, si a proposito tuo retardaveris. Et quando te peccatis obnoxium senseris, ad poenitentiam cito converti ne confundaris; qui enim hic poenituerit, in novissimo non poenitebit, clementer enim Dominus ad poenitentiam confugientes suscipit. Et ne misericordia Domini fretus peccatis peccata adjicias, neque velis dicere: Donec viget aetas mea, carnis concupiscentiam exercebo, et postremo in senectute malorum meorum poenitentiam geram: [Col. 0698B] pius namque est Dominus et multum misericors, nec ultra facinorum meorum memorabitur. Noli taliter, fili, cogitare, quia summa stultitia est haec mente apud Dominum concipere; cum et impium sit talem licentiam a Deo exspectare quempiam. Noli, inquam, sic cogitare, cum nescias qua die moriturus sis. Quis enim novit hominum diem exitus sui? non enim omnes in senectute privabuntur hac luce, sed in diversis aetatibus in hoc mundo migrabunt; et in quibus actibus vocabitur homo, in iisdem necesse est redere rationem. Nemo enim in inferno confitebitur Domino (Psal. VI), sed nec tu cuncteris ad poenitentiam converti.



CAPUT XX. De morte cogitanda.
[Col. 0698C]

Semper ante oculos versatur ultimus dies. Cum enim diluculo surrexeris, ad vesperum te ambigas pervenire; et cum in lectulum ad quiescendum membra tua posueris, noli confidere de lucis adventu, ut facilius te possis refrenare ab omnibus vitiis. Semper cor tuum promissa coelestia meditetur, ut ipsa te ad virtutis viam provocent. Esto nunc talis in operibus bonis qualem te vis futurum postmodum. Omnia terrena quae possides in coelestes mansiones transfer, ut cum illuc fueris profectus, fruaris bonis coelestibus. Bonorum operum sumptus tibi in itinere praepara, ut incunctanter libenterque, cum vocatus fueris, pergas ad Dominum. Tunc cum a carnis vinculo anima tua absoluta fuerit, mox in occursum tuum angelorum chorus occurret, omne sanctorum [Col. 0698D] agmen in tuis miscebitur complexibus, et te ad adorandum verum judicem perducent. Tunc tibi fiet pax per girum et summa securitas, nec timebis ultra jacula ignita diaboli. Non tibi terrorem incutiet barbarorum immanitas, nec formidabis hostes ferocissimos, qui cupiunt animas jugulare, non corpora, non ferrum, non ignem, non faciem truculentam tortorum, non famem, non sitim, nec ultam aegritudinem carnis; nec metues invidiam hominum, nec insidias malignorum, verba venenata mulierum luparum; nec ultro adversabitur caro contra spiritum tuum: non timebis periculum maris, nec ullos casus adversos, sed haec omnia sedabuntur. Cum anima tua abjecerit sarcinam carnis, tunc Spiritus sanctus [Col. 0699A] tribuet tibi in coelestibus mansionem, cui paulo ante intra corporis tui hospitium feceras mansionem; et laetus gaudensque exspectabis diem judicii futuri, in quo singulorum animae recipient merita pro suis operibus. Sed frustra tunc peccatores et impii poenitebunt, fornicatores et adulteri ululabunt, nec ullam requiem poterunt invenire. Rapaces et avari flebunt amariter, nec malorum suorum veniam consequentur. In luctu maximo detinebuntur omnes qui carnis [Col. 0700A] suae voluntates secuti sunt. In moerore et fletu maximo in sempiternum erunt qui vitiis et passionibus servierunt. Et cum hi omnes pro suis criminibus gehennae ignibus mancipentur, justis sempiterna praemia tribuentur a Domino, Quae oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II)




[Col. 0699A]
EVAGRII MONACHI SENTENTIAE.

(Vide Patrologiae tom. XX, col. 1181.)




[Col. 0699B]
FAUSTI ABBATIS LIRINENSIS SERMONES AD MONACHOS.

(Vide Patrologiae tom. LVIII, col. 869.)




[Col. 0699B]
SANCTI EUCHERII LUGDUNENSIS EPISCOPI EXHORTATIO AD MONACHOS, ETC.

(Vide Patrol. tom. L, col. 865 , 1207 et 1209 .)




[Col. 0699C]
SANCTI CAESARII ARELATENSIS EPISCOPI AD CAESARIAM ABBATISSAM EJUSQUE CONGREGATIONEM EPISTOLA.

(Vide Patrologiae tom. LXVII, col. 1125.)




[Col. 0699C]
NOVATI CATHOLICI SENTENTIA DE HUMILITATE ET OBEDIENTIA ET DE CALCANDA SUPERBIA.

(Vide Patrologiae tom. XVIII, col. 67.)




[Col. 0699D]
SANCTI PAULINI AD MONACHOS DE POENITENTIA.
[Col. 0699B]


INTERROGATIO.

Quomodo debemus agere poenitentiam?



RESPONSIO.

Detur utique poenitentia saeculari, cujus adhuc cervix sub jugo dependet saeculi; et huic pro immanitate peccati sive delicti terminetur tempus, quia adhuc tempori servit. Caeterum abrenuntians saeculo et ejus militiae, spondensque se cunctis diebus serviturum Deo, cur poenitentiam mereatur, qui liber effectus, velut onager, sectatur eremi vastitatem? Sicut ait Job: Quis dimisit onagrum liberum in deserto [Col. 0700B] (Job. XXXIX, 5)? A leone fortiter caveat et arentibus herbis, poculoque exiguo alatur in eremo: erigat in aera caput, et flagrantem nimium sitis ardorem sancti Spiritus aura restringuat: ne dum valde desiderat amoena virentia, nimis deliciis praepeditus periculum salutis incurrat. Igitur abrenuntianti poenitentia publica non est necessaria, quia conversus ingemuit et cum Deo aeterno pactum inivit. Ex illo igitur die non memorantur ejus delicta, quae gessit in saeculo, in quo facturum se justitiam de reliquo promiserit Deo. Ergo chirographum de quo [Col. 0701A] se monachus debitum ex tota fide promiserit implere, etsi fidelis factus peccavit in saeculo, post abrenuntiationem suam iterum factam Dominicum corpus non dubitet accipere, ne occasione humilitatis nimiae prolongetur a corpore ejus et sanguine, cui se junxit ut unum corpus efficeretur. Communicare non desinat qui peccare quievit, tantum ne de reliquo peccet. Nam sicut ignis iste visibilis duas in se quasdam efficacias habet, id est, comburere fragilia et illuminare tenebrosa, ita ignitum illud Dominicum corpus, quando cum metu et reverentia grandi fuerit sumptum, corporis quidem delicta consumit, [Col. 0702A] animae vero sensum illuminat: et idcirco maxime communicare frequentius debet. Si vero fuerit, sicut scriptum est, lepra in pelle, immunda erit (Levit. XIII): id est, peccatum in monacho: quia pellem esse monachum Scriptura significat mortificantem membra sua super terram; cujus ossibus adhaesit caro, cujusque caro immutatur propter oleum, et a jejunio infirmatur, et genua velut fenum arescunt. Ergo si in hac pelle visa fuerit lepra, immunda erit, et nisi fuerit hyacintha aut rubra pura, ad ornatum tabernaculi non erit apta.




[Col. 0701B]
SANCTI EUTROPII ABBATIS EPISTOLA AD PETRUM PAPAM DE DISTRICTIONE MONACHORUM ET RUINA MONASTERIORUM DIRUTA ROMAE.

(Vide Patrologiae tom. LXXX, col. 15.)




[Col. 0701C]
INCERTI AUCTORIS SERMO DE DECEM VIRGINIBUS.

(Vide Patrologiae tom. LXXXVIII, col. 1071.)

EXPLICIT SANCTI BENEDICTI CODEX REGULARUM.



SANCTI BENEDICTI ABBATIS ANIANENSIS CONCORDIA REGULARUM.
(Ex editione Hugonis Menardi monachi Benedictini.)




[Col. 0701D]
PROLEGOMENA. SANCTO PATRI BENEDICTO MONACHORUM OCCIDENTIS PATRIARCHAE.

Quod summo divini numinis beneficio a te accepimus, Pater sanctissime, id tibi qua par est devotione et grati animi testificatione referimus offerimusque: hoc videlicet opus plane divinum singulari Dei providentia ad hunc usque diem servatum nobisque transmissum. Nam quis dubitet plane divinitus accidisse ut hic sapientiae coelestis thesaurus tot saeculis in agro tuo Floriacensi, quem sacrosancto corporis tui pignore locupletasti, hucusque defossus, hoc potissimum tempore appareret, imo tu nobis ipse traderes, quo primum nascente sub sanctissimi tui nominis auspiciis congregatione tua Benedictina instaurationis florentissimi tui ordinis jacta fundamenta visuntur? maxime cum id ipsius auctoris votis omnino respondeat. Ipse enim tibi cognominis, gratia benedictus et nomine (ut de te quondam sanctissimus pontifex Gregorius Magnus praedicavit) tuus alumnus, ordinis tui primus instaurator hoc suum opus in manus nostras venire gestit, quo tempore sua consilia, suaque vota post tot saeculorum decursus, Deo favente, renascentia conspicit: quippe qui in id potissimum curas et labores suos contulit, ut sopitam pietatem et monasticae vitae vigorem consenescentem excitaret, atque ex institutis sanctae tuae Regulae repararet, cui quam simillimas caeteras omnes sanctorum Patrum regulas in hoc opere esse demonstrans, illi tanto impensius monachos adhaerere debere ostendit, quod una caeteras omnes perfecte cumulateque contineat. Quae cum ita sint, Pater sanctissime, ego, cui a superioribus hujus libri recognoscendi, et a tenebris vindicandi demandata provincia est, illum tibi sane merito auctoris et argumenti natura gratissimum omnium Benedictinorum nomine offerre non dubitavi: quem si non obtulissem, jus omne, natura, superi denique reclamassent: et ipse ingrati filii notam non effugissem, qui sanctissimo aeque ac optimo parenti munus tot nominibus atque titulis debitum subtraxissem. Nec me retrahit a proposito tenuitas nostrarum lucubrationum, quas libro quasi teruncium Croesi thesauris adjeci animo juvandi nonnihil lectoris, et salebras amovendi ad quas potuisset restitare, quod suam ex sese habeat commendationem opus, ex tot Patrum sententiis ab alumno tuo sanctissimo, tuique ordinis assertore ac vindice, multis vigiliis concinnatum. Quin potius, Pater sanctissime, indignus licet tanti parentis filius exsulto, et nova spe erigor, dum ego prospicio hoc opus cum non mediocri accessione gloriae supremi numinis, tuique nominis celebratione, insigni etiam legentium et tui maxime ordinis alumnorum uberiore fructu, ac totius ordinis monastici commendatione sub tuo patrocinio omnibus piis non mediocriter profuturum. Id quod profecto de misericordia Dei nobis longe facilius pollicebimur, si ut tuo nomini librum hunc consecrare ausi sumus, ita tuo patrocinio tum opus hoc, tum nascentem Benedictinam tuam congregationem, ejusque alumnos adeoque meipsum omnium minimum complecti ac protegere velis, nobisque paterno affectu coelestem opem impetrare, cujus adminiculo latentes in sancta tua Regula thesauros investigare, eosque in nostros usus convertere valeamus. Hoc igitur accensi desiderio te cum hoc munusculo adire praesumimus: te patronum, te ducem, te Patrem suspicimus, teque precamur ut quo spiritu hanc Regulam dictasti, eodem Deo aspirante, vivamus; ut re et nomine Benedictini et tui bene meriti filii coelestium tuarum benedictionum haeredes, eas tecum aeter num possidere mereamur.


Ultimus alumnorum tuorum Fr. HUGO MENARDUS.




[Col. 0703B]
LECTORI BENEVOLO PRAEFATIO.
[Col. 0703A]

Adest tandem, lector benevole, liber CONCORDIAE REGULARUM a multis viris piis et doctis jampridem desideratus, a me quidem, Deo aspirante et adjuvante, editus et illustratus; sed non tam meo arbitrio quam alterius imperio. Non enim audebam tantam materiem aggredi, quam meis semper viribus imparem esse judicavi ob rerum obscuriorum et varietatem et difficultatem. Accedebat antiqua difficultas in regulam sancti Benedicti, quae in hoc opere continetur, enarratio: quae quam difficilis sit, ipsi norunt qui libros legere solent. Ab ipsa adolescentia in eam aliquid moliri cupiebam, sed me semper rei difficultas in hoc campo decurrere deterruit, dum hunc librum editurus minus rationi consentaneum esse duxi, si caeteros hujus Concordiae [Col. 0703B] auctores explanans Rugulam sancti Benedicti tacitus praetermitterem. Ego enim in omnibus meis lucubrationibus hoc Sapientis effatum nihil supra vires, semper ob oculos mihi ponendum esse putavi; simulque illud Horatii praeceptum:

Sumite materiem vestris, qui scribitis, aequam
Viribus......
Quod si a quibusdam tractatoribus observaretur, melius profecto cum musis ageretur: cum nonnulli in uno argumento desipiant, qui fortassis in alio saperent. Quamobrem si quibusdam visum fuerit me hoc opus supra vires aggressum esse, quod jussus id egerim, saltem temeritatis notam effugiam, nec propterea Theoninos dentes multum verebor.
[Col. 0703C]

Hujus libri auctor est Benedictus abbas, ut habetur in praefationis epigraphe. Sed quis sit hic Benedictus, videndum est. Trithemius, libro de Scriptoribus ecclesiasticis, existimat hujus libri auctorem esse sanctum Benedictum Biscopium Anglum. Sed [Col. 0704A] sine auctore haec scripsit, nec ullus ante eum id asseruit , nec Beda, qui in historia Anglorum, et homilia ultima de sanctis hujus Benedicti Biscopii Vitam et laudes scripsit, nec Guillelmus Malmesburiensis, Florentius Wigorniensis, Matthaeus Westmonasteriensis, nec ullus antiquus Anglorum historicus. Praeter hunc Benedictum Anglum fuerunt alii Benedicti, sed nulli horum hic liber attribui potest, nisi sancto Benedicto abbati Anianae in dioecesi quondam Magalonensi, nunc Montispessulani, deinde abbati sancti Cornelii ad Indam rivulum prope Aquisgranum, ut clarum est ex illius Vita scripta a sancto Ardone, quam huic libro praefiximus: in qua pag. 29 haec habentur: Alium collectis regularum sententiis composuit librum, cui nomen Concordia [Col. 0704B] Regularum dedit, ita duntaxat ut beati Benedicti praecederet sententia, ei vero rationabiliter convenientes jungerentur deinceps. Quae verba conveniunt eis quae mox citabuntur ex praefatione ejusdem Concordiae. In cod. Floriacensi ms. hic titulus repertus est: Liber patroni nostri beati Benedicti abbatis Floriacensis monasterii. Sed hujus tituli scriptor erravit, quod existimaverit magnum Benedictum monachorum patriarcham, qui est patronus monasterii Floriacensis, esse hujus Concordiae auctorem. Si autem fuerit aliquis Benedictus abbas monasterii Floriacensis, non adeo certum est, nam in catalogo abbatum hujus monasterii nullus hoc nomine abbas reperitur. In glossis tamen veteribus ab Henrico Stephano editis est quoddam Glossarium [Col. 0704C] quod praefert titulum sancti Benedicti abbatis Floriacensis. Si quis autem fuerit sanctus Benedictus abbas Floriacensis, probabile est hunc non esse alium a sancto Benedicto abbate Anianae, et postea sancti Cornelii ad Indam rivulum. Nam hic sanctus [Col. 0705A] Benedictus fuit multorum monasteriorum abbas et sancti Maximini, ut notum est ex ejus Vita. Hoc autem monasterium sancti Maximini situm est in dioecesi Aurelianensi, nec ita remotum a monasterio Floriacensi. Sed quia sanctus Ardo non scripsit hunc sanctum Benedictum Anianae abbatem fuisse etiam abbatem monasterii Floriacensis, omnino non definimus.

Hic liber inscribitur Concordia Regularum. Hanc rationem reddit auctor in sua praefatione: Quapropter seu propter eos, qui eas (regulas) habentes ignorant quibus in locis sit eorum concordia, placuit omnes ex omnibus in unum coarctari sententias, quae cum Patris Benedicti concordare noscuntur regula, quatenus unus ex multis existeret codex, ita ut beati [Col. 0705B] Benedicti praecederent, quibus sequentes caeterae necti possent: quamobrem Concordia Regularum hic liber sortitus est nomen. Ita prorsus docet sanctus Ardo paulo ante citatus et Trithemius libro citato. Hic liber appellari etiam posset Catena regularum, ut sunt catenae Patrum a Niceta et aliis quibusdam Graecis auctoribus compositae in Psalterium, in Job, in Canticum canticorum, in Evangelia, etc., in quibus accumulantur diversorum Patrum sententiae ad horum librorum elucidationem spectantes, licet interdum diversae sint, quemadmodum etiam aliquando contingit in hac Concordia regularum.

Codex ms. quem modo edimus, sumptus est ex bibliotheca monasterii sancti Benedicti Floriacensis; [Col. 0705C] ad cujus elucidationem et castigationem fuerunt nobis auxiliares copiae alter codex ms. Concordiae Regularum, ex bibliotheca monasterii sanctae Trinitatis de Vindocino, quem nobis commodato dedit Reverendus admodum abbas ejusdem monasterii Michael Subletus. Regula Magistri ms. ex bibliotheca Corbeiensi; Regula sancti Fructuosi archiepiscopi Bracarensis ms. ex bibliotheca monasterii Crassensis; Regulae sancti Augustini et Patrum mss. ex bibliotheca [Col. 0706A] Corbeiensi. Regula sancti Columbani et ejus Poenitentialis mss. ex bibliotheca Floriacensi; item duae ejusdem Regulae editae, altera editionis Parisiensis, altera Insulae Goldasti studio et cura edita. Regula Paphnutii, Serapionis, Macarii, et aliorum ms. ex bibliotheca Floriacensi et Corbeiensi. Accesserunt duae Regulae Patrum cum Regula Pauli et Stephani mss. ex bibliotheca Floriacensi, necnon Regulae sancti Caesarii, et sancti Isidori excusae. Nec parum opis attulerunt mihi decreta Burchardi, Ivonis Carnotensis et Gratiani, necnon libellus centum quatuordecim sententiarum de Rectoribus Ecclesiae, in quibus quaedam sententiae et capitula Regularum hujus Concordiae citantur. Adfuerunt etiam mihi septem Regulae sancti Benedicti mss.: una, cui [Col. 0706B] adjuncti erant commentarii Ruthardi monachi Eremi sanctae Mariae apud Helvetios; duae ex bibliotheca monasterii sancti Germani a Pratis; item duae ex bibliotheca monasterii sancti Victoris Parisiis siti; una ex monasterio sancti Ebrulphi dioecesis Luxoviensis; postrema et recentior sancti Faronis prope Meldas. His accedit Regula sancti Benedicti a sancto Dunstano archiepiscopo Cantuariensi emendata; duae vetustissimae editionis Parisiensis, altera ex officina Colinaei typographi, altera edita studio et opera Guidonis Juvenalis abbatis sancti Sulpitii Bituricensis, cum ejus interpretatione Gallica, et una Coloniensis anno 1575, edita una cum commentariis Smaragdi et Joannis a Turrecremata. Aliquid etiam auxilii nobis contulit Alamannica interpretatio vocabulorum [Col. 0706C] Regulae sancti Benedicti a Kerone discipulo sancti Othmari abbatis elaborata.

Librum notis et observationibus illustravimus in quibus locos obscuriores explicamus, corruptos castigamus, et diversis lectionibus quae inutiles videbantur, rejectis, utiles solas notavimus. Haec est tota nostri instituti ratio. Faxit Deus ut haec omnia in sui nominis gloriam cedant, et in tuam, lector benevole, utilitatem.




[Col. 0705D]
DE HUJUS CONCORDIAE REGULIS EARUMQUE AUCTORIBUS.
[Col. 0705D]

Ad faciliorem hujus Concordiae intelligentiam operae pretium est in ipso limine aliquid de Regulis a nostro auctore prolatis, earumque scriptoribus praelibare; prius hic subjecto earumdem catalogo.

    1. Regula sancti Patris Benedicti.
    2.---sancti Pachomii.
    3.---sancti Orsiesii.
    4.---Orientalis.
    5.---sancti Macarii.
    6.---item Macarii.
    7.---Patrum.
    8.---item Patrum.
    9.---item Patrum.
    10.---sancti Basilii.
    11.---sancti Hieronymi.
    12.---sancti Augustini.
    13.---Cassiani.
    14.---Stephani et Pauli.
    15.---Tarnatensis. [Col. 0706D]
    16. Regula sancti Caesarii.
    17.---sancti Aureliani episcopi.
    18.---sancti Ferreoli episcopi.
    19.---sancti Isidori episcopi.
    20.---sancti Fructuosi episcopi.
    21.---alterius Fructuosi.
    22.---sancti Columbani.
    23.---Donati.
    24.---Magistri.
    25.---cujusdam Patris.
    26.---item cujusdam Patris.


Quod spectat ad Regulam sancti Benedicti, ejusque auctorem, non est quod immoremur, cum multi de iis multa scripserint.

Regula sancti Pachomii non est ea quae ab angelo dictata apud Palladium in Historia Lausiaca exstat, sed est ea, etiam ab angelo revelata, quam de Aegyptiaca lingua in Graecam versam Latinam fecit sanctus Hieronymus. Quae quidem non est solius Pachomii, [Col. 0707A] sed etiam discipulorum ejus Orsiesii et Theodori, angelo quidem revelante. A tribus enim illis Patribus conscripta est, ut notum est ex praefatione sancti Hieronymi ad eamdem Regulam, et principio ejusdem regulae apud Gazaeum. Nec obstat quod appelletur vulgo Regula Pachomii: nam praecipui Patris ac magistri nomen retinere potuit. Pachomii meminit idem Hieronymus in epitaphio Marcellae ad Principiam: Vitam beati Antonii adhuc tunc viventis, monasteriorumque in Thebaide Pachumii et virginum et viduarum didicit disciplinam. De eo et ejus Regula agit Sozomenus, lib. III, cap. 13; Gennadius in Catalogo, et Palladius in Lausiaca, cap. de Tabennesiotis. Ejus Vita ampla satis habetur in Vitis Patrum. Floruit sub Constantino Magno. De eo agit Menologium Graecorum 15 Maii. Ejus Regula exstat excusa, centum supra viginti octo articulos complectens. Quae tamen non est integra: nam in hoc Concordiae libro citantur multi articuli qui in ea non exstant, aliusque articulorum ordo in Concordia [Col. 0707B] videtur quam in edita Regula.

Regula Orsiesii habetur excusa tom. IV Bibliothecae Patrum, ubi liber inscribitur, Regulae de institutis monasticis. Fuit sancti Pachomii discipulus, ut multis locis ejusdem Regulae videre est, in quibus sanctum Pachomium Patrem suum appellat. De eo agit Gennadius in Catalogo, ubi eum vocat collegam Pachumii et Theodori. Graeci auctores mentionem faciunt; Socrates lib. IV, cap. 14; Sozomenus, cap. citato; Palladius in Lausiaca, cap. 8, a quibus appellatur apud Socratem legitur , male: nam Socrates agit de illis Patribus qui tempore sancti Antonii floruerunt sub Constantino Magno et Constantio, cum Arsenius sub Arcadio et Honorio vixerit. Constanter tamen appellatur a Latinis Orsiesius, sive Orsiesis, tum in ejus opere edito, tum apud sanctum Hieronymum, tum apud Gennadium supra citatos, atque etiam in ms. cod. nostrae Concordiae. Quare non assentior cuidam viro [Col. 0707C] docto qui apud sanctum Hieronymum legendum putat Arsesii, non Orsiesii. In Vita sancti Pachomii, quae est in Vitis Patrum veteris editionis, male appellatur Orsenius.

Regula Orientalis affinis est Regulae sancti Pachomii: ita ut saepe eadem verba proferat, ut notavimus in nostris observationibus: quis sit illius auctor, ignoratur.

Regula Macarii duplex est: una quae non solius Macarii est, sed Serapionis, Macarii Paphnutii, alterius Macarii abbatis et aliorum. Duas vidi mss., alteram bibliothecae Floriacensis, quae hunc titulum profert: Incipit Regula monasteriorum vel Deum timentium discipulorum, id est, Serapionis, Machari, Pacnuti, et alterius Machari. In fine vero Regulae haec verba habentur: Explicit regula Patrum abbatum triginta octo. Alteram bibliothecae Corbeiensis, cui hic titulus praefigitur: Incipit regula sanctorum Patrum Serapionis Machari Paunuthi et alii Machari. [Col. 0707D] Ita legitur in mss., sed utrobique legendum, Macarii, Paphnutii. Hi autem codices sunt dissimiles quoad verba duntaxat, nam saepissime codex Corbeiensis non modo mutat, sed etiam auget verba, et quodammodo paraphrastice se gerit: at Floriacensis non item, sed convenit cum iis quae in hoc Concordiae codice citantur. Corbeiensis quatuor duntaxat capita complectitur, eaque majora: at Floriacensis octo, sed angustiora. Auctores vero hujus Regulae praenominati videntur esse duo celebres illi Macarii, quorum alter Aegyptius, alter Alexandrinus dicitur: de quibus agunt fere omnes auctores supra citati. Serapion, qui prope Arsenoitem circiter decem millibus monachis praefuit in Aegypto, de quo Sozomenus lib. VI, cap. 28. Paphnutius abbas monasterii in Thebaide, et anachoreta ultimae solitudinis in regionibus Heracleos, de quo in Vitis Patrum. De eo etiam agunt Cassianus, coll. 3, Palladius in Lausiaca, cap. [Col. 0708A] 125. Illius et duorum Macariorum meminit Sidonius carm. 16, ad Faustum Reiensem:

Nunc duo Macarii, nunc et Paphnutius heros.
Ratio est quia eodem tempore in Aegypto, ut ex praefatis auctoribus notum est, vixerunt, et simul de componenda Regula convenire potuerunt. Haec autem Regula in Concordia aliquando sub nomine Regulae Patrum citatur, ut suis locis observavimus, sed et sub nomine Macarii, nunquam Serapionis et Paphnutii.

Altera Macarii Regula quaedam admixta habet ex D. Hieronymo, ut suis locis observatum est. Praeter superiores Macarios multi alii reperiuntur apud scriptores, sed cujus sit haec Regula, dicere obscurum est.

Regula Patrum, praeter eam quae est Serapionis, Macarii et aliorum, triplex est; quarum duas vidi in codice ms. bibliothecae Floriacensis, adeo breves, ut singulae vix tria folia contineant. Prima sic incipit: [Col. 0708B] Cum resideremus in unum in nomine Domini Jesu Christi secundum traditionem Patrum sanctorum virorum visum est nobis conscribere, etc. Alterius hoc est initium: Cum in nomine Domini una cum fratribus nostris convenissemus, in primo placuit ut Regula et instituta Patrum per ordinem legerentur. Utrique Regulae in praefato codice tantum hic titulus praefigitur: Item Regula. Priorem etiam vidi in vetustissimo codice bibliothecae Corbeiensis, sub hoc titulo: Incipiunt statuta Patrum; cujus initium est: Residentibus nobis in unum in nomine Domini Jesu Christi secundum traditionem Patrum virorum sanctorum visum est nobis conscribere, etc., prout habentur in codice Floriacensi. De tertia Regula Patrum nihil me legisse alibi memini.

Regula sancti Basilii hic citata nihil aliud continet quam illius constitutiones, tam fusius quam brevius disputatas ex interpretatione Rufini, quae in vetustissimo codice ms. bibliothecae S. Germani a Pratis [Col. 0708C] dividuntur in ducentas interrogationes.

Regula sancti Hieronymi nihil aliud est quam epistola illa quam praefixit Regulae sancti Pachomii, nam quaedam ex illa Regula hic citata videre est in eadem epistola; alia vero sapiunt stylum sancti Hieronymi, nec discrepant ab institutis sancti Pachomii quae in illa epistola recensentur: quam si integram haberemus, haud dubie in ea omnia reperirentur quae hic ex ea proferuntur, maxime cum sanctus Hieronymus nullam scripserit Regulam monachorum.

Regula sancti Augustini nulla alia est quam ea quae vulgo observatur a Canonicis regularibus, Eremitis Augustinianis, et caeteris hujus instituti professoribus, sumpta ex ejusdem doctoris epistola centesima nona, ad sanctimoniales: quam quidem ut accommodaret suo proposito hujus Concordiae auctor Benedictus, nomina feminina in masculina mutavit, ut fecit in Regulis sancti Caesarii, cujusdam Patris [Col. 0708D] et sancti Aureliani episcopi, quae a suis auctoribus ad sanctimonialium usum scriptae sunt, ut infra docebitur. Haec autem Regula olim divisa est in qua draginta capita. Nam in cap. 71 Concordiae profertur caput quadragesimum Regulae sancti Augustini, quod est ultimum in eadem Regula excusa, quae in editione Coloniensi anni Domini 1575 dividitur in quinque et quadraginta capita, etsi in recentioribus editionibus vulgo dividatur in pauciora. Sed et in bibliotheca Corbeiensi exstat ms. vetustissimis characteribus exarata sine ulla capitum divisione, etiam ad usum virorum mutato genere accommodata.

Regula Cassiani, quae hic citatur, maxime sumpta est ex libro IV, qui inscribitur de institutis renuntiantium. Quaedam sumuntur etiam ex lib. II, de nocturnis orationibus, atque etiam ex lib. I, de vestitu monachorum, nec non ex lib. III, de diurnis orationibus, contractius quidem, quam apud Cassianum, descripta, exceptis duobus capitibus; quibus Regulae [Col. 0709A] nomen non praefigitur: ita ut haec regula compacta sit ex praefatis Cassiani libris. Quae quidem verum Regulae nomen sortiri potest, non enim in ea narrantur monachorum Aegypti mores et instituta, sed quid faciendum sit praecipitur. Regulae Cassiani meminit sanctus Gregorius Turonensis lib. X Hist., cap. 18: Coenobiumque fundavit, in quo non modo Cassiani, verum etiam Basilii et reliquorum abbatum qui monasterialem vitam instituerunt, celebrantur Regulae. An vero Regula hic citata scripta sit a Cassiano, non adeo certum est, cum Photius, Gennadius et alii qui de operibus Cassiani scripserunt, nullam ejusmodi Regulae mentionem faciant: nisi id forte ex loco Gregorii Turonensis citato conjicere liceat. Quis suspicari poterit ejusmodi Regulam ab Eucherio Lugdunensi fuisse compositam, qui, teste Gennadio in Catalogo, Cassiani quaedam opuscula lato tensa eloquio angusto revolvens verbi tramite in uno coegit volumine? Praeterea notandum est in hac Concordia Cassianum saepe appellari sanctum: [Col. 0709B] quam appellationem reliqui, prout inveni in codice ms., neque eam in locis in quibus non erat adjeci. Nec mirum videri debet hunc appellari sanctum: fuit enim sanctus ille vir et admiratione dignus, ut satis ex ejus scriptis constat, quae etsi quibusdam in locis Pelagiana fuligine aspergi quodammodo videantur, maxime collatione XIII, in qua disputat quosdam sine gratia Dei praeveniente solis arbitrii liberi viribus, nonnullos non sine ea ad Deum converti, et eo nomine a Prospero Aquitanico impugnatus sit, et a Gelasio papa inter scriptores apocryphos relatus, nunquam tamen, quoad vixit, ab Ecclesiae communione separatus est, errore ejus multis post annis in concilio Arausicano secundo, quod anno Christi 529 habitum est, tantum condemnato, nempe can. 8. Qui sane errorem emendasset, si illum ab Ecclesia reprobari vidisset. Unde Prosper in suae Disputationis epilego dixit: Quorum tamen, dum adhuc non sunt a fraterna societate divisi, toleranda [Col. 0709C] est magis intentio quam desperanda correctio. Accedit quod in Ecclesia Massiliensi hic Cassianus tanquam sanctus quotannis solemni officio colatur 23 Julii, ut videre est in Proprio Sanctorum dioecesis Massiliensis, ubi ejus officium est duplex minus per annum. Colitur etiam in parochia de Tabernis dioecesis Reiensis, ut videre est in Proprio Sanctorum ejusdem dioecesis. Adnotaturque ejus solemnitas in veteri Martyrologio ms. coenobii S. Sabini in Valle Lavitania dioecesis Tarbensis, nuper edito a doctissimo viro Andrea du Saussay, pastore ecclesiae SS. Lupi et Aegidii Lutetiae Parisiorum, ad calcem eruditissimi sui Martyrologii Gallicani. Ejus caput Urbanus V pontifex maximus, S. Victoris coenobii Massiliensis quondam abbas, thecis argenteis jussit includi et venerari, inquit idem Proprium Sanctorum ecclesiae Massiliensis. Collocatum est ad sinistrum latus altaris, caput S. Victoris ad dextrum in crypta ejusdem monasterii. Corpus vero ejusdem Cassiani conditum [Col. 0709D] est in eadem crypta, in tumulo marmoreo. Sed plura vide in praefationibus Henrici Cuichii episcopi, et Alardi Gazaei ad Cassiani opera, et in vindiciis pro sanctitate Joannis Cassiani ejus operibus Duaci praefixis.

Regula Pauli et Stephani fere ubique in hoc Concordiae codice horum duorum Patrum nomina praefert, raro alterius tantum. Qui sint isti Patres, et quando vixerint, non mihi compertum est. Haec Regula exstat in cod. ms. bibliothecae Floriacensis, unum et quadraginta capitula complectens, ut ex serie capitulorum Regulae praefixa manifestum est sub hoc quidem titulo: Incipiunt capitula pro quibus sunt ammonendi fratres, Pauli et Stephani. Et initio Regulae haec habentur: Incipiunt tituli pro quibus sunt fratres ammoniti, Pauli et Stephani.

Regula Tarnatensis, vel, ut in quibusdam codicibus legitur, Regula Tarnatensis monasterii, a quo et quo tempore condita sit, nondum mihi exploratum [Col. 0710A] est. Quidam putant Regulam esse celeberrimi illius monasterii Agaunensis, quod in Helvetiis de nomine S. Mauritii et sociorum conditum est: eo quod Tarnadae locus, cujus meminit Antoninus Augustus in itinerario, idem sit cum Agauno horum sanctorum passione celebrato: quod quidem probabile est; sed de eo amplius est inquirendum; haec autem Regula Tarnatensis quaedam sumit a Regula sancti Augustini, ut in notis est a nobis observatum.

Regula sancti Caesarii est magni illius Caesarii epipiscopi Arelatensis, cujus scripta habemus et Vitam duobus libris compositam auctore Cypriano. Floruit sub Symmacho papa et Theodorico Italiae rege. Hujus Regulae meminit Fortunatus, lib. V, carm. 1, ad sanctum Martinum Galliae episcopum:

Atque ascita sibi servetur in urbe Genesi
   Regula Caesarii praesulis alma pii,
Qui fuit antistes Arelas de sorte Lirini.
Lib. VIII, carm. 1: [Col. 0710B]

   Regula Caesarii linea nota tibi est.
Et carm. 4 ejusdem libri:

Concipiente fidem Christi Radegundis amore
   Caesarii lambit, regula quidquid habet.
Mentio fit apud sanctum Gregorium Turonensem, lib. IX Hist., cap. 41, in epist. episcoporum ad sanctam Radegundem: Tamen specialiter definivimus si qua, sicut dictum est, de locis sacerdotaliter nostrae gubernationi commissis in Pictaviensi civitate vestro monasterio meruerit sociari secundum beatae memoriae domni Caesarii Arelatensis episcopi constituta, nulli sit ulterius discedendi licentia. Et cap. seq.: Arelatem urbem expetunt, de qua Regula sancti Caesarii atque Caesariae beatae suscepta, regis se tuitione munierunt. Et cap. seq., in epist. sanctae Radegundis: Insuper congregationi per me Deo praestante collectae Regulam sub qua sancta Caesaria degit, quam sollicitudo beati Caesarii antistitis Arelatensis ex institutione sanctorum Patrum convenienter collegit, [Col. 0710C] adscivi. Hanc Regulam, ut clarum est ex locis citatis, sanctus Caesarius sorori suae sanctae Caesariae scripsit, ejusque sanctimonialibus. Id etiam videtur in eadem Regula, quae exstat excusa: sed auctor hujus Concordiae mutato sexu eam aptavit suo proposito. Scripsit etiam sanctus Caesarius ejusdem Regulae recapitulationem, in qua addit novas constitutiones; sed nihil de illa citat auctor noster.

Regula sancti Aureliani episcopi est illius Aureliani episcopi Arelatensis successoris Auxanii, cujus decessor fuit sanctus Caesarius, ut habetur in epistola Vigilii papae ad episcopos Galliae: Unde, quia dudum Auxanio quondam Arelatensis civitatis antistiti vicum nostrarum sollicitudinem dederamus, sed cursum vitae praesentis implendo de hac luce migravit: in cujus loco Aurelianus frater noster noscitur successisse. Duas ei scripsit epistolas Vigilius papa, alteram qua ei suas vices in Gallia delegat; alteram, qua eum certum facit nihil a se contra fidem [Col. 0710D] quatuor conciliorum generalium et decreta Romanorum pontificum in causa trium Capitulorum factum. Subscripsit Aurelianensi concilio quinto, anno Domini 549, sub Childeberto rege. Apud Smaragdum scribitur, ubique, Aurelius: sed mendum est manifestum. Nam in epistolis et concilio citatis, et apud Trithemium, de Proprietate monachorum, cap. 5, semper scribitur Aurelianus, atque etiam in codice ms. Concordiae nostrae, uno aut altero loco exceptis. Ratio autem cur hunc Aurelianum hujus Regulae faciamus auctorem, haec est, quia Regula quae in hac Concordia citatur sub nomine Aureliani episcopi majori ex parte sumpta est ex Regula sancti Caesarii Arelatensis episcopi, etiam iisdem verbis saepe transcriptis, quemadmodum suis locis a nobis observatum est. Scripsit autem duas Regulas sanctus Aurelianus, alteram sanctimonialibus, ut videre est apud Trithemium, lib. de Proprietate monachorum, cap. 5: Aurelianus episcopus in Regula ad moniales, [Col. 0711A] capitulo tertio, sic dicit: Nihil occulte accipiatis; sed si quis propinquus aut amicus aliquid in vestimento aut in auro, vel aliud quodcunque dederit aut transmiserit, in potestate sit abbatissae, etc.; quae verba ita citantur in hac Concordia mutato feminino genere personarum in masculinum pro more auctoris nostri. Cap. 60: Nihil occulte accipiatis: sed si quis propinquus aut amicus aliquid in vestimento aut auro, vel aliud quodcunque dederit aut transmiserit, in potestate sit abbatis, etc. Alteram monachis, ut planum est ex cap. 69 Concordiae, ubi haec habentur ex Regula sancti Aureliani episcopi: Nullus honorem presbyterii aut diaconatus accipiat, praeter abbatem. Si voluerit ordinari presbyterum et unum diaconum et subdiaconum quos ipse voluerit, ordinandi habeat potestatem; si vero Deo propitio ita profeceritis, ut aliquis ex vobis ad episcopatum petatur, ipse solus egrediatur. Quae quidem verba nullatenus monialibus convenire possunt.

Regula sancti Ferreoli a Trithemio capite laudato [Col. 0711B] citatur sub nomine sancti Ferreoli episcopi et martyris. Sed duos lego martyres Ferreolos, non tamen episcopos: alterum qui Vesuntione, alterum qui Viennae passus est; alios duos Ferreolos historiae commemorant, episcopos quidem, sed non martyres: alterum Lemovicensem, de quo sanctus Gregorius Turonensis lib. V, cap. 28, qui subscripsit concilio Matisconensi II sub Guntranno rege; alterum Uceticensem seu Uceciensem in prima Narbonensi, nepotem et successorem sancti Firmini Uceciensis episcopi, ut habetur in ejusdem Firmini Vita ms., nullum vero episcopum et martyrem. Hujus Regulae auctor se in praefatione episcopum nominat, et multis locis hujus Concordiae ita appellatur. Ex his igitur duobus Ferreolis episcopis probabilius est Uceciensem hujus Regulae esse auctorem. Stylus enim hujus Regulae aliarum stylis praestat, sanctus vero Ferreolus Uceciensis fuit vir litteratus, qui epistolas instar Sidonii composuit, teste Gregorio Turonensi, lib. VI Hist., [Col. 0711C] cap. 8. Praeterea hic Ferreolus dedicat suam Regulam Lucretio episcopo, qui sane nullus videtur alius esse quam Lucretius episcopus Deensis, ut suo loco dicetur. Cum enim Ucecia sit in prima Narbonensi non procul a Rhodano, nec adeo remota a Dea civitate sita in provincia Viennensi; civitas vero Lemovicum remotissima, quippe quae jaceat in prima Aquitania; Ferreolum Uceciensem familiarem fuisse Lucretio episcopo Deensi, quam Ferreolum Lemovicensem credibilius est. Hi autem tres episcopi eodem tempore floruerunt.

Regula sancti Isidori episcopi est Magni illius Isidori Hispalensis episcopi, quae exstat inter ejus opera Coloniae edita 1617. Hanc recenset inter sancti Isidori scripta sanctus Braulio episcopus Caesaraugustanus: Monasticae Regulae librum unum quem pro patriae usu et invalidorum animis decentissime temperavit. Non multum differt a sancti Benedicti Regula.
[Col. 0711D]

Regula sancti Fructuosi duplex hic citatur: altera Magni illius Fructuosi pontificis Bracarensis, quae complectitur quinque et viginti capita, ut est in codice ms. abbatiae Crassensis, cujus primum caput ita incipit: Post dilectionem proximi. Id satis notum est ex cap. 18 ejusdem Regulae, in quo statuitur una Quadragesima jejunanda ante festum sanctorum Justi et Pastoris: quam sane instituit sanctus Fructuosus, quia suum monasterium dedicatum erat sub patrocinio horum sanctorum martyrum, quod ideo Compluticum appellatum est, quia dicti martyres Compluti passi sunt, ut habetur in Fructuosi Vita, quae ex membranis exiit a Prudentio Sandovaldo episcopo Pampilonensi. Floruit anno 656. Altera Regula est cujusdam alterius Fructuosi, qui in hac Concordia a superiori distinguitur, etsi interdum hi duo Fructuosi exscriptoris incuria confundantur. Quis [Col. 0712A] autem sit alter hic Fructuosus, non mihi plane compertum est. In Chronico sancti Maximi Caesaraugustani episcopi ad annum 569, fit mentio cujusdam Fructuosi abbatis Constantinae in agro Bracarensi; Sanctus Fructuosus Benedictinus abbas floret Constantinae in agro Bracarensi sancti Romani, de quo supra, discipulus. Quis sit autem hic Romanus, declarat idem Chronicon ad annum 568: Sanctus Romanus, abbas, sancti Lupicini frater, natione Gallus, veniens ad Hispanias, aliqua monasteria condidit, moriturque in agro Aurichensi in Lusitania, oppidoque Pannoniis ejus corpus in pretio habetur et honoratur. Quod spectat ad hunc Fructuosum, juxta hoc Chronicon, videtur esse alius a sancto Fructuoso Bracarensi episcopo. Primo, quia tantum abbas dicitur; 2o, quia sanctus Fructuosus Bracarensis episcopus nunquam fuit abbas Constantinae, sed Complutici in dioecesi Asturicensi, ut habent ejus Acta: qui et altero multo junior fuit, creatus episcopus Bracarensis anno 656. Sed, ne quid dissimulem, [Col. 0712B] hoc Chronicon, ut inter legendum animadverti, multa continet absurda, et sancto Maximo prorsus indigna. Est enim multis erroribus maculatum a quodam nebulone, qui passim huic Chronico multa inepta adjecit pro sua libidine, ut sunt illa quae hic de sancto Romano citata sunt. Nunquam enim hic sanctus Romanus, frater sancti Lupicini. in Hispaniam venit, neque ibi mortuus est, sed in Gallia, et in eadem regione sepultus est a fratre Lupicino in monticulo supra monasterium Condatiscense, in locis Jurensibus sub Chilperico Burgundionum rege, ut videre est apud sanctum Gregorium Turonensem in Vitis Patrum, cap. 2, sub finem. Fuit tertius Fructuosus episcopus Segoviensis. Haec tamen Regula, ut mihi videtur, potius tribuenda est sancto Fructuoso abbati Constantinae: fere sequitur Regulam sancti Benedicti.

Regula sancti Columbani est magni illius Columbani primo Luxoviensis abbatis in Burgundia, [Col. 0712C] deinde Bobiensis in Italia. Sub nomine hujus Regulae multa hic citantur ex Poenitentiali sancti Columbani, quod exstat ms. in bibliotheca Floriacensi, et citatur a Trithemio capite supra laudato libri de Proprietate monachorum. Vitam sancti Columbani luculente scripsit Jonas; cujus etiam meminit in Vitis sancti Eustasii abbatis Luxoviensis, sanctorum Attulae et Bertulphi abbatum Bobiensium. Mentio fit etiam in Vitis sancti Galli et sancti Magnoaldi. De eo etiam agunt Fredegarius, cap. 36 Chron.; Aimoinus, lib. III de Gestis Franc., cap. 95, et Appendix ad sanctum Gregorium Turonensem.

Regula Donati appellatur Regula a Donato collecta, quia ex multis Patrum Regulis conflata est, maxime ex Regulis sanctorum Caesarii, Benedicti et Columbani, ut suis locis notavi Inter plures Donatos sanctitate insignes unus celebris est monachorum Pater; qui ex Africa trajiciens venit in Hispaniam, ubi Sirvitanum monasterium aedificavit, diciturque [Col. 0712D] prior monasticam observantiam et regulam in Hispaniam intulisse, ut scribit sanctus Hildefonsus lib. de Viris illustribus, cap. 4. De eo agit Joannes Biclariensis in Chronico ad annum 572, et sanctus Maximus Caesaraugustanus in Chronico ad annum 575: Sanctus Donatus, qui Regulam Eremitarum sancti Augustini locupletiorem mitioremque primus in Hispaniam invexit, et in agro Setabitano monasterium Sirvitanorum construxit: et verborum meritis et miraculis abunde nobilitatus migrat ad Dominum, coliturque Kalendis Novembris. Sed nonnulla hic videntur addititia. Nullam enim sanctus Augustinus composuit Regulam Eremitarum: nec, si composuisset, eam mitiorem fecisset sanctus Donatus [a 1Kb] . Quinimo olim sancti Donati discipuli in Hispania graviter impugnabantur, eo quod austeriori vitae animum adjungerent; quod non contigisset, si sanctus [Col. 0713A] Donatus Regulam mitiorem in Hispaniam invexisset. Id satis patet ex Eutropii Valentini episcopi epistola ad Petrum episcopum, quam, cum esset abbas Sirvitanus, scripsit de districtione monachorum, in qua austeriorem monachorum vitam adversus impugnatores defendit. Quod frustra fecisset, si ejus praedecessor sanctus Donatus Regulam Eremitarum mitiorem fecisset. Hujus epistolae mentionem facit sanctus Isidorus lib. de Viris illustribus, cap. 45, exstatque ms. in bibliotheca Floriacensi. Praeterea tanti fuit olim nominis apud omnes nationes beatus Augustinus, ut, si ejus Regulam, etsi non mitiorem, advexisset in Hispaniam sanctus Donatus, ne quidem ullus adversus eum ejusque discipulos hiscere ausus fuisset. Tandem sanctus Donatus non fuit Eremitarum, sed monachorum coenobitarum Pater; ipse enim cum septuaginta monachis in Hispaniam trajecit, quibus monasterium Sirvitanum subsidio et ope Micineae illustris feminae aedificavit, ut docet sanctus Hildefonsus capite citato. Haec fusius [Col. 0713B] prosecutus sum, ut ostenderem quam futilibus ineptiis a nescio quo hoc sancti Maximi Chronicon conspersum fuerit. Fuit alius Donatus sancti Columbani in baptismo filius, archiepiscopus Vesontionensis. Libenter hanc Regulam Donato Afro tribuerem, nisi multis annis ei sanctus Columbanus superstes fuisset, vix, dum vixit, Hispanis notus. Quare si ejusmodi Regulam sancto Donato Vesontionensi archiepiscopo addixerim, non multum abs re erit, cum ille monachus fuerit, et monasterium sub Regula sanctorum Benedicti et Columbani aedificaverit, ut habetur in fragmento Vitae illius apud Chiffletium lib. II de Archiepiscopis Vesontionensibus.

Regula Magistri ita appellatur in hac Concordia, quia in ea discipulus interrogat, et magister respondet. Exstat in veteri codice ms. bibliothecae Corbeiensis sine auctoris nomine quinque et nonaginta capita complectens, inter quae omnia fere capita Regulae sancti Benedicti recensentur. Hic Pater non [Col. 0713C] raro usurpat sancti Benedicti sententias integras et ipsamet verba, interdum ab eo dissentit, et quae a sancto Benedicto generaliter statuta sunt, specialius ab eo saepe ordinantur. Codex autem citatus videtur esse scriptus circa annum Domini septingentesimum primum. Nam ad calcem illius exstat catalogus Romanorum pontificum scriptus eadem manu litteris quadratis, desinitque in Joanne sexto, qui sedit anno septingentesimo primo. Haec Regula magna cum simplicitate, fervore et regularis observantiae cura procedit. Auctor illius juxta Trithemium, lib. et cap. citatis, est Vigilius abbas et diaconus: Vigilius quoque diaconus et abbas in capitulo 33 suae Regulae sic loquitur: Si quid peculiare apud aliquem in- ventum fuerit, grandi eum abbas et diuturna ex- communicatione condemnet, ut illius exemplo de- territi omnes, nullus hoc audeat imitari. Quae quidem verba exstant in Regula Magistri, cap. 82, ubi agitur de peculiaritate monachorum: ita ut citatio [Col. 0713D] Trithemii sit in notis arithmeticis mendosa. Gennadius in Catalogo scribit de quodam Vigilio diacono, qui etiam monachorum Regulam composuit: Vigilius diaconus composuit ex traditione Patrum monachorum Regulam, quae in coenobio ad profectum fratrum in conventu legitur, breviato et aperto sermone totius monasticae perfectionis in se [Col. 0714A] tenentem disciplinam. Sed puto hos Vigilios esse distinguendos. Nam hic Gennadii Vigilius aperto et breviato sermone Regulam scripsit, at hic Magister seu Vigilius Trithemii longo, obscuro atque perplexo, cum vix Latine loqui possit. Vigilius Gennadii vixit circa annum Domini 440, ante tempora Gennadii, at Vigilius Trithemii vixit post sanctum Benedictum; nam multa a sancto Benedicto, ut dixi, emendicat, quae a reliquo ejus sermone rudi et scabro longe discrepant. Vixisse videtur circa tempora Clodovaei secundi, Francorum regis, non multo post sanctum Gregorium Magnum, quia utitur vocabulo majoris domus, quod tunc maxime erat in usu. Gallus fuit, aut certe aliquandiu in Gallia vixit, quia phrasis illius Gallicum idiotismum sapit, et quaedam vocabula habet a Gallis usitata. Suspicarer esse sanctum Benedictum Biscopium Anglum; sed amplius quaerendum est.

Regula cujusdam duplex est. Quae prior citatur, est mihi prorsus incognita quoad auctorem illiusque [Col. 0714B] tempus quo scripta sit. Altera, quae secunda post illam citatur, est veluti quaedam Regulae sancti Benedicti paraphrasis. Illius auctor appellatur a Trithemio, libro et cap. citatis, servus Dei. Nam ibi citat quaedam ex Regula servi Dei, quae habentur in hac secunda Regula cujusdam, in cap. 42 Concordiae, ut ibidem notavimus. Haec Regula ad usum sanctimonialium scripta est, ut liquet ex eodem Trithemio; ita ut existimem ejusmodi Regulam nihil aliud esse quam Regulam sancti Benedicti ad usum sanctimonialium accommodatam, etsi nostrae Concordiae auctor pro suo more femininum genus in masculinum mutaverit. Cum autem multi fuerint nomine servi Dei nuncupati, quis illorum hujus Regulae scriptor fuerit non constat: videtur tamen non multo post sancti Gregorii Magni tempora vixisse. Citantur insuper capitulum unicum ex Jona abbate de Vita sanctae Burgundoforae, unum ex divo Gregorio Nazianzeno, unum ex Cassiodoro in psalmos, quaedam etiam ex [Col. 0714C] divo Hieronymo, divo Augustino et Beda, et quaedam capitula Caesariae, de qua dicetur suo loco.

Citatur praeterea caput unicum ex sancto Valerio de generibus monachorum. Hic Valerius natione fuit Hispanus, civitate Asturicensis (ut ipse scripsit in sua Vita, quam refert Prudentius Sandovaldus prima parte fundationis monasteriorum, n. 3). Appetiit monachatum in monasterio sancti Fructuosi Complutico; sed quibusdam de causis, quas non profert, a proposito deterritus secessit in montem Vergidum, in solitudinem juxta castrum sancti Petri. Varie exagitatus saepe mutare sedes coactus est. Tandem per multas tempestates viginti annis varie tentatus et vexatus conquievit in oratorio sancti Petri, aedificato olim a sancto Fructuoso in solitudine Vergidi. Sed quia litteratus erat, Isidorus episcopus Asturicensis eum inde abstractum Toletum secum ducere voluit invitum; quod tamen morte interveniente episcopi minime perfectum est. Varia opuscula composuit. [Col. 0714D] Floruit circa annum Domini 675. Quod autem dicta sancti Valerii a nostro auctore citata sint hujus Valerii, ex illius verbis clarum est: Et cum in ista ultimae extremitatis occiduae partis confinia rara videlicet et exigua pullularent sacrae religionis crepundia. Quae verba homini Hispano eoque Asturicensi plane conveniunt.




[Col. 0713D]
CONCORDIA REGULARUM PATRUM. PRAEFATIO.

BENEDICTUS ultimus abbatum, abbatibus et monachis omnibus in Deo Christo salutem.

[a 1Kb] Dum communi utilitati consulens attentius quae rerem quomodo utilius possem cunctis prodesse, [Col. 0715A] coepi sanctorum Vitas regulasque legere Patrum. Quas dum sagaci intentione percurrerem, et eadem pene, quae a sancto Benedicto prolata sunt, verba in quibusdam locis, in quibusdam vero sensum eumdem cognoscerem, occurrit animo ea quae a tepidis segnibusque monachis dici assolet. Quid caeterae huic conferunt regulae? Quid ad me, [a 1Kb] quas non promisi, pertinet legere? et haec quidem dicunt ignorantes beatum Benedictum [b 1Kb] suam a caeteris assumpsisse Regulam, et veluti ex manipulis unum strenue contraxisse manipulum. Quapropter, seu propter eos qui eas habentes ignorant quibus in locis sit eorum concordia, placuit omnes ex omnibus in unum coarctari sententias quae cum Patris Benedicti concordare noscuntur Regula, quatenus unus [Col. 0715B] ex multis collectus existeret codex. Ita duntaxat ut beati Benedicti praecederent, quibus sequentes caeterae necti possent. Quamobrem Concordiae Regularum hic liber sortitus est nomen. Noverint tamen omnes qui hunc lecturi sunt librum, quoniam non vanae laudis instinctu, nec arrogantiae fastu, quasi meum post in toto orbe diffusam doctrinam in arenti [Col. 0716A] rivulo cupiens ostendere nomen; sed dilectionis affectu, animae meae omniumque legere cupientium salutis augmento a me esse coeptum. Qua de re testem invoco non mei solummodo, sed omnium cordium cognitorem: quoniam ipse novit me non tumoris, sed charitatis causa hoc opus egisse. Quem totis viribus sedulo deprecor, ut, qui se daturum pro calice aquae frigidae mercedem promisit, meorum saltem pro hoc exiguo opere remissionem tribuat omnium peccatorum. Vos vero omnes, qui hunc audituri, lecturique estis librum, supplex exoro ut dum ex vobis spiritalia sumpseritis mella, pro meis reatibus Domino non dedignemini fundere precem: quatenus, dum vobis propriis laboribus merces largietur aeterna, meorum vel mihi vestro [Col. 0716B] suffragio detur remissio peccatorum. Sumite ergo gratanter a nobis utilem vobis contractum libellum. Siquidem invictam robustis condidimus turrem, eamque praeclaris munivimus armis; invalidis vero multigenis ex floribus nectare assumpto lucidum depinximus favum.


Explicit praefatio.




[Col. 0715C]
ITEM PRAEFATIO.


[a 1Kb] Arbiter ut mundi tenebras depelleret omnes,
Sidus ab Eoo jussit consurgere; cujus
Luce peropacae fugiunt ex orbe tenebrae,
Multigenaeque simul micuere per aethera stellae.
Quas lustrare suo jussit ex lumine noctes
Ne frustra pateant oculi sine lumine nostri.
Fulsit et extemplo pandens sua cornua luna,
Nec mora [b 1Kb] lucifugae fugiunt per concava terrae,
Expavere quidem rutilantia sidera coeli. [Col. 0715D]
Caecus erat mundus, paradisi gaudia postquam
Perdiderat gestans tetras in corde tenebras,
Nec oculis lucem poterat intendere clausis
Luce quidem vacuus, male sanus, daemone plenus.
Has tamen ut tenebras superus discinderet omnes,
Fulgidus in carne patuit sol verus Eoi.
[c 3Kb] Ecclesiae splendere jubar jubet, alta polorum
Ut petat, edocuit, typice quae luna vocatur.
Surgit et exinde nimium sat turba beata,
Coetus apostolicus reboans per compita mundi [Col. 0716D]
Verba Tonantis. Et exsurgit [d 1Kb] post denique fulgens [Col. 0717A]
Astrigerus ordo roseo vestitus amictu:
Sanguine quippe suo rutilans, quem fundere Christi
Fecit amor [a 10Kb] sacrus. [b 1Kb] Patuit post, millia mille
Exsuperans numerum niveo qui micat amictu
Ordo beatus iter gradiens quod tendit ad astra,
[c 32Kb] Ibicibus similis temnens morientia cuncta,
Et deserta petens, recubans in montibus altis,
Aut profunda nimis retinens confinia vallis
Mortificare semet cupiens; ut scandere coelum
Posset, et angelicis junctus per saecula Christum
Conlaudare choris dulci modulamine cantans.
Hic opere verbisque suis documenta salutis
Demonstravit ovans cunctis, qui regna polorum
Scandere quantocius satagunt. Nam multa libellis
Conscripsere quidam, potius quos ordo beatus [Col. 0717B]
Eximios tenuit, docuit quos maxime Christus
Qui pandunt iter astrigerum, qui gaudia vitae
Vocibus excelsis reboant, ut terrea linquant
Mortales homines: valeant ut vivere semper.
Vir Benedictus et Isidorus, Basilius exstant
Eximii, quorum renitent sat dicta per orbem. [Col. 0718A]
Ex quorum documentis hos decerpere flores
Multigenos placuit, unoque scribere libro,
Florigerum veluti monachis depingere sertum,
In quo valde rosae rutilant, et lilia candent,
Ac violae fulgent, redolent vernantia quaeque.
Jam quidquid docuere Patres concorditer, atque
Verius ut fatear, [d 1Kb] eadem simul unus et ipsa
Verba, licet sensus dispar, non scinditur unus,
Una tenet patria, trames qua duxit et unus,
Dicimus ergo libri nomen Concordia rite.
Sumite, coelicoli Patres, haec munia Patrum.
Sumite haec, monachi, monita, quae [e 1Kb] Regula sancta
Vos monet assidue; pavido ne corde fugaces
Avia sectetis barathri, quod tendit ad ima:
Haec est vera via; porgit haec pocula vitae [Col. 0718B]
Pabula dulciflua melle, quae dulcius exstant,
Haec tribuit codex, tribuit sine fine beate
Vivere cum Christo, dignasque promere grates.
Te, Trinitas, rogito, nobis iter esto salutis,
Ut te dante tuo valeamus vivere regno.




[Col. 0717D]
INCIPIT LIBER. (C)



CAPUT PRIMUM. DE CONCORDIA REGULARUM.



 I.---EX REGULA SANCTI BENEDICTI (cap. ult.). Quod non omnis observatio justitiae in hac sit Regula constituta.

[a 1Kb] Regulam autem hanc descripsimus, ut hanc observantes in monasteriis [b 1Kb] aliquatenus, vel honestatem morum, aut initium conversationis nos demonstremus habere. Caeterum ad perfectionem conversationis [c 1Kb] qui festinant, sunt doctrinae sanctorum Patrum, quarum observatio perducat hominem ad celsitudinem perfectionis. [d 1Kb] Quae enim pagina, aut quis sermo divinae auctoritatis Veteris ac Novi Testamenti non est rectissima norma vitae humanae? [Col. 0719A] [a 1Kb] Aut quis liber sanctorum catholicorum Patrum hoc non resonat, ut recto cursu perveniamus ad Creatorem nostrum? [b 2Kb] Nec non et Conlationes Patrum: sed et Regula sancti Patris nostri Basilii quid amplius sunt, nisi bene viventium et obedientium monachorum [c 1Kb] instrumenta virtutum? [d 1Kb] Nobis autem desidiosis et male viventibus, aut negligentibus, rubor confusionis est. Quisque ergo ad patriam coelestem festinas, [e 1Kb] hanc minimam inchoationis regulam descriptam adjuvante Christo perfice: et tunc demum ad majora, quae supra commemoravimus, doctrinae virtutumque culmina, Deo protegente, pervenies. [f 1Kb] Facientibus haec regna patebunt [g 1Kb] superna.



 II.---Item ex eadem Regula (cap. 1).

[h 1Kb] Tertium vero monachorum teterrimum genus [Col. 0719B] est Sarabaitarum, qui nulla Regula approbati, experientia magistri, sicut aurum fornacis, et caetera.



 III.---Item ex eadem Regula (cap. 7).

Octavus humilitatis gradus est, si nihil agat monachus, nisi quod communis monasterii Regula, vel majorum cohortantur exempla.



 IV.---Item in eadem Regula (cap. 18).

Dum quando legamus sanctos Patres nostros uno die hoc strenue implevisse, quod nos tepidi utinam septimana integra persolvamus.
[Col. 0720A]


 V.---Item ex eadem Regula (cap. 40).

Licet legamus vinum monachorum omnino non esse: sed quia nostris temporibus id monachis persuaderi non potest, saltem vel hoc consentiamus ut non usque ad satietatem bibamus.



 VI.---Item ex eadem Regula (cap. 48).

Si autem aut necessitas loci, aut paupertas exegerit ut ad fruges colligendas per se occupentur, non contristentur: quia vere tunc monachi sunt, si labore manuum suarum vivant, sicut et Patres nostri et apostoli.



 VII.---Item ex eadem Regula (cap. 49).

Licet omni tempore vita monachi Quadragesimae debeat observationem habere, tamen quia paucorum est ista virtus, etc.
[Col. 0720B]


 VIII.---EX REGULA ISIDORI.

[i 1Kb] Plura sunt praecepta vel instituta majorum quae a sanctis Patribus sparsim prolata reperiuntur, quaeque etiam nonnulli altius vel obscurius posteritati composita tradiderunt. Ad quorum exemplum nos haec pauca vobis eligere ausi sumus, ut [j 1Kb] sermone plebeio vel rustico quam facillime intelligatis quo ordine professionis vestrae [k 1Kb] morem retineatis. Praeterea quisquis vestrum illam universam veterum disciplinam contendit appetere, pergat, in quantum placet, et [l 1Kb] arduum illum limitem atque angustum [Col. 0721A] [a 1Kb] levigato cursu incedat. Qui vero tanta jussa priorum explere nequiverit, [b 1Kb] in hujus limitis disciplinam gressum ponat, neque ultra declinandum studeat: ne, dum [c 1Kb] delicatius appetit inferiora, tam vitam quam nomen monachi perdat. Quapropter sicut illa praecepta priorum [d 1Kb] perfectum reddunt, ac summum, ita facient ista vel ultimum: illa custodiant perfecti, ista sequantur post peccatum conversi. [e 1Kb] Haec igitur, o servi Dei, milites Christi, contemptores mundi, ita a vobis volumus custodiri, ut majora praecepta Patrum per omnia conservetis. Suscipite igitur inter illa et hanc commonitionem nostram humili corde custodientes quae dicimus; libenter sumentes quae dispensamus, quatenus et vobis de effectu sit gloria, nobis pro ipsa admonitione proveniat postulata [Col. 0721B] venia.



 IX.---EX REGULA STEPHANI ET PAULI.

[f 1Kb] Regulae quoque Patrum ideo a nobis assidue leguntur, ut eorum sanctis exhortationibus interiorem accommodantes auditum, et disciplinae concipiamus amorem dulcissimum, et Domino per omnia adjuvante, vitae ipsorum exempla sequamur. Propter quod festinandum, ut a nostris mentibus tepor excludatur inolitus. Nam et haec quae vobis per singula praesenti loquimur scriptura, non in suggillatione [Col. 0722A] sanctorum ac beatissimorum Patrum Regulae ausu temerario [g 1Kb] ad vos proferenda praesumpsimus; sed ea tantum specialiter ex eorum constitutionibus vobis litteris ingerenda curavimus. Plenitudo autem sanctae conversationis et spiritalis vitae perfecta doctrina in eorum sanctorum Patrum Regulis nobis quotidie recitatur, [h 1Kb] quorum et probata vita divino munere et docendi est attributa auctoritas.



 X.---EX LIBRO ORSIESII.

[i 1Kb] Haec cuncta replicavi, ut sanctorum vitam considerantes non circumferamur omni vento doctrinae: sed laboremus, et eorum conversationem nostrae vitae propositum habeamus ut simus populus peculiaris Dei. Nec contristemus Spiritum sanctum, in quo signati sumus in die redemptionis (Eph. IV), [Col. 0722B] nec illum exstinguamus in nobis, et prophetias contemnamus: ne forsitan volenti Spiritui sancto habitare in nobis non demus locum. Nullum alium timeamus praeter Deum, qui ultor et judex est operum singulorum, et cum sancto sanctus, et cum viro innocente innocens (Psal. XVII). [j 58Kb] Ego amantes me diligo: et qui me quaerunt, invenient gaudium (Prov. VIII). Et alibi loquitur: [k 57Kb] Si ambulaveritis contra me perversi, et ego ambulabo contra vos perversus (Levit. XXVI).



CAPUT II. PRAEFATIO S. BENEDICTI ET ALIORUM.
[Col. 0723A]


 I.---PRAEFATIO REGULAE SANCTI BENEDICTI.

[a 1Kb] Ausculta, [b 1Kb] o fili, praecepta [c 2Kb] magistri, et inclina aurem cordis tui, [d 1Kb] et admonitionem pii Patris libenter excipe, et efficaciter comple: ut [e 1Kb] ad eum [f 1Kb] per obedientiae laborem redeas, a quo [g 1Kb] per inobedientiae desidiam recesseras.

Ad te ergo nunc meus sermo dirigitur, quisquis abrenuntians propriis voluntatibus Domino Christo vero regi militaturus, obedientiae fortissima atque praeclara arma assumis. In primis, [h 1Kb] ut quidquid agendum inchoas bonum, [i 2Kb] ab eo perfici instantissima oratione deposcas: ut qui nos in filiorum numero [Col. 0724A] dignatus est computare, non debeat aliquando de malis actibus nostris contristari. Ita enim ei omni tempore [j 1Kb] de bonis suis in nobis parendum est: ut non solum [k 1Kb] iratus pater suos non aliquando filios exhaeredet, sed nec ut metuendus Dominus irritatus malis nostris ut nequissimos servos perpetuam [l 1Kb] tradat ad poenam, qui eum sequi noluerunt ad gloriam. Exsurgamus ergo tandem aliquando excitante nos Scriptura, ac dicente: Hora est jam nos de somno surgere (Rom. XIII). Et apertis oculis nostris ad deificum lumen, [m 1Kb] attonitis auribus audiamus divina quotidie clamans quid nos vox admoneat. Hodie si [Col. 0725A] vocem ejus audieritis, nolite obdurare corda vestra (Psal. XCIII). Et item: Qui habet aures audiendi audiat, quid Spiritus dicat Ecclesiis (Apoc. II). Et quod dicit: Venite, filii, audite me, timorem Domini docebo vos (Psal. XXXIII). Currite, dum lucem vitae habetis, ne tenebrae mortis vos comprehendant (Joan. XI). Et quaerens Dominus in multitudine populi, cui haec clamat, operarium suum iterum dicit: Quis est homo qui vult vitam, [a 1Kb] et cupit videre dies bonos (Psal. XXXIII)? Quod si tu audiens respondeas: Ego; dicit tibi Deus: Si vis habere veram et perpetuam vitam, prohibe linguam tuam a malo, et labia tua ne loquantur dolum; diverte a malo et fac bonum, inquire pacem, [b 1Kb] et sequere eam. Et cum haec feceritis, oculi mei super vos, et aures meae ad preces vestras: [c 1Kb] et [Col. 0725B] antequam me invocetis, dicam vobis: Ecce ego adsum. Quid dulcius nobis hac voce Domini invitantis nos, fratres charissimi. Ecce pietate sua demonstrat nobis Dominus viam vitae. Succinctis ergo fide vel observantia bonorum actuum lumbis nostris, per ducatum Evangelii pergamus itinera ejus; ut mereamur eum, qui nos vocavit in regnum suum, videre. In cujus regni tabernaculo si volumus habitare, [d 1Kb] nisi illuc bonis actibus [e 1Kb] curratur, minime pervenitur. Sed interrogemus Dominum cum Propheta, dicentes ei: Domine, quis habitabit in tabernaculo tuo, aut quis requiescet in monte sancto tuo (Psal. XIV)? Post hanc interrogationem, fratres, audiamus Dominum respondentem et ostendentem nobis viam ipsius tabernaculi, dicentem: Qui ingreditur [Col. 0725C] sine macula, et operatur justitiam. Qui loquitur veritatem in corde suo, qui non egit dolum in lingua sua. Qui non fecit proximo suo malum, qui opprobrium non accepit [f 1Kb] adversus proximum suum. Qui malignum diabolum aliqua suadentem sibi cum ipsa suasione [Col. 0726A] sua a conspectibus cordis sui deduxit ad nihilum, et parvulos cogitatus ejus tenuit et allisit ad Christum. Qui timentes Dominum de bona observantia sua non se reddunt elatos, sed ipsa in se bona non a se posse, sed a Domino fieri existimantes operantem in se Dominum magnificant, illud cum propheta dicentes: Non nobis, Domine, non nobis, sed nomini tuo da gloriam (Psal. CXIII). Sicut nec Paulus apostolus de praedicatione sua sibi aliquid imputavit dicens: Gratia Dei sum, id quod sum (I Cor. XV). Et iterum, qui gloriatur, in Domino glorietur (I Cor. I). Unde Dominus in Evangelio ait: [g 2Kb] Qui audit verba mea haec, et facit ea, similabo eum viro sapienti, qui aedificavit domum suam supra petram. Venerunt flumina, flaverunt venti, et impegerunt in domum illam, et [Col. 0726B] non cecidit, quia fundata est supra petram (Matth. VII). [h 1Kb] Haec complens Dominus exspectat nos quotidie his suis sanctis monitis, factis respondere debere. Ideo nobis propter emendationem malorum hujus vitae dies ad inducias relaxantur, dicente Apostolo: [i 9Kb] An nescis, quia patientia Dei ad poenitentiam te adducit (Rom. II). Nam pius Dominus dicit: Nolo mortem peccatoris, sed magis convertatur et vivat (Ezech. XVIII). Cum ergo interrogassemus Dominum, fratres, de habitatore tabernaculi ejus, audivimus habitandi [j 1Kb] praeceptum; sed, si compleamus habitatoris officium, erimus haeredes regni coelorum, [k 1Kb] ergo praeparanda sunt corda et corpora nostra sanctae praeceptorum obedientiae militatura; et quod [l 1Kb] minus habet in nobis natura possibile, rogemus Dominum, ut gratiae [Col. 0726C] suae [m 3Kb] jubeat nobis adjutorium ministrare. Et si fugientes gehennae poenas ad vitam volumus pervenire perpetuam, dum adhuc vacat, et in hoc corpore sumus, et haec omnia per hanc [n 2Kb] lucis vitam vacat implere, currendum et agendum est modo quod in [Col. 0727A] perpetuum nobis expediat. [a 1Kb] Constituenda est ergo nobis Dominici schola servitii, in qua institutione nihil asperum nos constituturos speramus. Sed etsi quid paululum strictius, dictante aequitatis ratione, propter emendationem vitiorum vel conversationem charitatis processerit, non illico pavore perterritus refugias viam salutis, quae non est nisi angusto initio incipienda: processu vero conversationis et fidei, dilatato corde, inenarrabili dilectionis dulcedine curritur via mandatorum Dei, ut ab ipsius magisterio nunquam discedentes, in ejus doctrina usque ad mortem in monasterio perseverantes, passionibus Christi usque ad mortem [b 1Kb] participemur: ut regni ejus mereamur esse consortes.



 II.---PRAEFATIO EX REGULA MAGISTRI.
[Col. 0727B]

O homo, primo tibi qui legis, deinde et tibi qui me [c 1Kb] obscultas dicentem, dimitte alia modo quae cogitas, et per os meum Deum te convenientem cognosce. Ad quem Dominum Deum ex voluntate nostra per bona acta vel beneplacita justitiae ire debemus, ne per negligentiam peccatorum inviti rapiamur accersiti per mortem. Ergo auditor qui me audis dicentem, percipe quae tibi non per os meum, sed per hanc scripturam loquitur Deus, qui te, dum adhuc vivis, convenit [d 1Kb] de hoc, quod ei post mortem redditurus es rationem. Quia quod adhuc vivimus, ad inducias vivimus; cum nos pietas Dei exspectet quotidie emendari, et meliores vult esse nos hodie quam fuimus heri. Ergo, tu, qui me auscultas, ita intende [Col. 0728A] ut dicta mea et auditus tuus per considerationem mentis ambulando in trivium cordis tui perveniant. [e 5Kb] In quo trivio unam ignorantiae peccatorum, post dicta mea veniens, post te relinque, et duas observantiae praeceptorum ante ingredere vias. Et, dum quaerimus ad Deum ire, stemus in trivio cordis nostri, et consideremus ipsas duas, quas ante nos scientiae conspicimus. In quibus duabus viis, per quam ad Deum possumus pervenire, consideremus. Si sinistram tenemus, timemus, quia lata est, ne ipsa sit quae ducit magis ad interitum. Si dextram corripimus, bene imus quia angusta est et ipsa est quae diligentes servos ad proprium ducit Dominum. [f 9Kb] Ergo vacuus vester auditus sequatur eloquium meum: et intellige, tu homo cujus admonemus intuitum, quia [Col. 0728B] te per hanc scripturam admonet Deus, ut modo, dum adhuc vivis, et tibi emendare vacat, curras, quantum potes, ne jam cum accersitus per mortem fueris, nullam Deo in die judicii, vel in poena aeterna excusationem afferas, quod nullus te de emendatione, quoad vixisti, convenerit: et cum ulterius tibi jam succurrere non potueris, in aeternum te incipiat sine remedio poenitere. Ergo amodo, qui audis, observa, antequam de hac exeas saeculi luce. Quia si hinc exieris, non huc reverteris, nisi in resurrectione: et de resurrectione, si hic modo bene egeris, ad aeternam cum sanctis gloriam deputaberis. Si autem hanc scripturam, quam tibi lecturus sum, factis non adimpleveris, in aeternum ignem gehennae cum diabolo, [Col. 0729A] cujus voluntatem magis secutus es, deputaberis. Audi ergo, et age quod est bonum et justum, per quod Deus invenitur propitius. Haec Regula, quae tibi ostendit, factis adimple. Quae Regula ad perficiendum rectum Regulae nomen accepit, sicut dicit Apostolus in Epistola sua: Secundum mensuram regulae, quam mensus est nobis Deus mensuram pertingendi usque ad vos (II Cor. X). Nam Regula veritatis habet initium et justitiae finem, sicut dicit Propheta: Reges eos in virga (Psal. II). Hoc est, in timoris vigore, sicut item dicit Apostolus: Quid vultis in virga veniam ad vos, an in charitate (I Cor. VI)? Item dicit Propheta: [a 1Kb] Virga recta est virga regni tui, [b 1Kb] in qua dilexisti justitiam et odisti iniquitatem (Psal. XLIV). Et iterum dicit Dominus: Visitabo in [Col. 0729B] virga iniquitates eorum (Psal. LXXXVIII).





 III.---PRAEFATIO FERREOLI

[c 1Kb] Domino sancto et caeterorum comparatione santissimo, et socio apostolorum, Christique discipulo [d 1Kb] Lucretio [e 31Kb] papae Ferreolus episcopus.

[f 1Kb] Hortatu quorumdam operante Deo, et una devotione accensus; in qua servorum Dei habitaculum ipsa sibi Divinitas collocaret, ipsi terra obtuli aliam terram conferens. Quod deputo sanctae congregationi, hoc mei donare saluti credo, ut in unum more [Col. 0730A] apum religiosorum turba collecta, dum pro meis plene peccatis orationum suarum flores offerunt, quam dulcia mihi intercessione mella conficiant. Et quoniam necesse fuit novo huic populo velut jugum novae legis imponi, non quo eorum colla deprimerem, sed ut mentium cervices potius inclinarem; Regulam, quae ab eis pro lege servetur, licentia a vobis tam petita quam accepta, conscripsimus. In qua si quid severitate durum, si quid remissione mollissimum judicio scientiae adjudicaveritis, censuram manus vestrae pagina melius inde lecturis placitura, suscipiat. Ut hoc mihi magis gloriae detur, [g 1Kb] quod digna inventa est Regula, quam per vos correxistis, fugiendo a facie verecundiae. [h 1Kb] Si vero, ut credo, indicium amoris operam veram inflixerit dignae [Col. 0730B] correctione litterae, [i 1Kb] quidquid demum inepti lectio incastigata protulerit erroris, liberum a culpa erit, cum libellum vestrae me constat subdidisse censurae. Mihi tamen orandum est, ut in primis Deo, deinde vobis illud placeat quod scripsimus, et illis quibus haec servanda mandamus, ut in nomine Jesu Christi obedientes in omnibus divinis praeceptis, aeterna ab eis praemia, et gloria sine fine bonae tantum vitae empta pretio vindicetur, praestante Domino et Deo nostro Jesu Christo in saecula saeculorum. Amen.



CAPUT III DE GENERIBUS MONACHORUM.



 I.---EX REGULA SANCTI BENEDICTI.

[a 1Kb] Monachorum quatuor esse genera manifestum est. Primum [b 1Kb] coenobitarum, hoc est monasteriale, militans [c 182Kb] sub Regula vel abbate. Deinde secundum [Col. 0731A] nus est anachoretarum, id est, eremitarum, horum, [Col. 0732A] qui non conversionis [a 1Kb] fervore novitio, sed [Col. 0733A] [a 225Kb] monasterii probatione diuturna, [b 1Kb] qui didicerunt contra diabolum multorum solatio jam docti pugnare, et bene instructi fraterna ex acie ad singularem pugnam eremi, securi jam sine consolatione alterius, sola manu vel brachio contra vitia carnis vel cogitationum, Deo auxiliante, sufficiunt pugnare. [Col. 0734A] Tertium vero monachorum [c 1Kb] teterrimum genus est [d 2Kb] sarabaitarum, qui nulla regula approbati, [e 1Kb] experientia [f 1Kb] magistra, sicut aurum fornacis, sed in plumbi natura molliti adhuc operibus servantes saeculo fidem, [g 1Kb] mentiri Deo per tonsuram noscuntur. Qui [h 1Kb] bini aut terni, aut certe singuli [i 1Kb] sine pastore [Col. 0735A] non Dominicis, sed suis inclusi ovilibus, pro lege eis est desideriorum voluptas: cum quidquid putaverint vel elegerint, hoc dicunt sanctum; et quod noluerint, hoc putant non licere. Quartum genus est monachorum quod nominatur [a 37Kb] gyrovagum, [b 1Kb] qui tota vita sua per diversas provincias ternis aut quaternis diebus per diversorum cellas hospitantur, semper vagi, nunquam stabiles et propriis voluptatibus et gulae illecebris servientes, et per omnia deteriores sarabaitis. [c 1Kb] De quorum omnium horum misera conversatione melius est silere quam loqui. His ergo omissis ad coenobitarum [d 1Kb] fortissimum genus disponendum, Domino adjuvante, veniamus



 II. EX REGULA MAGISTRI De generibus monachorum.
[Col. 0735B]

[e 1Kb] Monachorum quatuor esse genera manifestum est. Primum coenobitarum, hoc est, monasteriale, militans sub regula vel abbate. Deinde secundum genus est anachoretarum, id est eremitarum, qui non conversationis fervore novitio, sed monasterii probatione diuturna, [qui] didicerunt contra diabolum multorum solatio jam docti pugnare, et bene instructi fraterna ex acie ad singularem pugnam eremi, securi jam sine consolatione alterius, sola manu vel brachio contra vitia carnis vel cogitationum [f 1Kb] cum Deo et spiritu [g 1Kb] repugnare sufficiunt. Tertium vero monachorum deterrimum genus est sarabaitarum, quod melius adhuc laicum dixissem, si me propositi sancti non impediret censura. Qui nulla Regula approbati, et experientia magistra, sicut [Col. 0735C] aurum fornacis, sed in plumbi natura molliti adhuc [h 1Kb] factis servantes saeculo fidem, mentiri Deo per tonsuram noscuntur. Qui bini aut terni certe singuli sine pastore non Dominicis sed suis inclusi ovilibus, pro lege eis est desideriorum voluptas: cum quidquid putaverint vel elegerint, hoc dicunt sanctum, et quod noluerint, hoc putant non licere. Et dum in proprio arbitrio quaerunt habere [i 14Kb] cellas [Col. 0736A] et [j 1Kb] rescellas, ignorant quia perdunt suas animellas. Simul et ii, qui nuper conversi immoderato fervore eremum putant esse quietem: et non putantes insidiari et nocere diabolum, singularem cum eo pugnam indocti et securi invadunt, sine dubio inducti lupi faucibus occursuri. Quartum vero genus est monachorum nec nominandum, quod melius tacere quam de talibus dicere. Quod genus dicitur gyrovagum, qui totam vitam suam per diversas provincias ternis aut quaternis diebus per diversorum cellas et monasteria hospitantes; cum pro hospitum adventu a diversis volunt quotidie noviter suscipi, et pro gaudio supervenientium exquisita sibi pulmentaria adparari, et animantia pullorum sibi curant quotidie a diversis hospitibus pro adventu cultello [Col. 0736B] occidi, gravare se ita diversos non credunt, commutando quotidie hospites [k 1Kb] pro adventu novitatis sub importuna charitate diversos conantur sibi praeparare diversa; et velut ab invito a diversis hospitibus exigentes praeceptum Apostoli, in quo dicit. Hospitalitatem sectantes (Rom. XII), per occasionem praecepti inquietos sibi pedes post viam fomentari expostulant, per occasionem itineris intestina sua latiori coena vel prandio inquinata infinitis poculis magis quam pedes desiderant. Et post exinanitam a famelico hospite mensam et miculas ipsas panis post viam detersas sitim suam sine verecundia hospiti ingerentes, si calix his casu defuerit, rogatur hospes in ipsa patella ut misceat. Et postquam ex utraque parte nimietate cibi et potus percalcatiusque ad vomitum fuerint, [Col. 0736C] totum laboriosae viae imputant quod gula lucravit. Et antequam novus lectus lassum a potionibus magis, vel ab escis, quam a via hospitem suscipiat, laborem suae viae pro magno hospiti enarrantes, dum mercedem repausationis largioribus pulmentariis et infinitis poculis hospitem sibi cogunt [l 1Kb] largire, rationem erroris sui per peregrinationem et captivitatem celando excusant. Et mox de vicinis monachis [Col. 0737A] aut monasterii positione interrogant; ubi cum inde [a 1Kb] levaverint, [b 1Kb] ponant vel applicent, velut lassi et quasi quibus jam universus clausus sit mundus, et ex toto eos nec loca, nec silvae, nec lata ipsa Aegypti eremus capiat, nec universa monasteria ad servitium Dei eos suscipiant; et eos, ut diximus, totus mundus non capiat: inde se dicunt juste errare, et ex toto locum repausationis et refrigerium animae et integram se observationem disciplinae nusquam posse se invenire: quasi dicant se ita multum sapientes, ut totum ipsis solis displiceat, quidquid Deo et hominibus placet. Ideoque magis eligunt ambulare, et noviter per diversos hospites mutatos, et varias refectiones; ut per occasionem sitientis viae repropinata pocula sumant. Hoc ergo agunt, ut gulae suae [Col. 0737B] magis quotidie peregrinari videantur quam animae. Et cum eis post biduum ad unum hospitem apparatus ipse in pulmentariis jam minuendo subducitur, et mane, alia die, facto, cum non ad refectionem coquendam, sed ad laborem cellulae suae viderint hospitem occupari, mox quaeri sibi alium hospitem placet. Tunc vale festinant, quasi ab aliquo impellantur, quasi eos jam exspectent aliorum hospitum prandia praeparata; et non longe ab ipso monasterio si cellam invenerint monachi repausantes dicunt se a finibus advenire Italiae, et noviter aliquid de peregrinatione aut de captivitate, et ipsi hospiti quasi humili et inclinato capite mentientes cum proprietate longi itineris cogunt pii hospitis totam paupertatem in [c 41Kb] cacabis et in mensa exinaniri: sine dubio [Col. 0737C] et ipse hospes nudus, et a [d 12Kb] glutonibus exinanitus post biduum relinquendus. Et cum post triduum et ipse et cella ejus et mores et ejus displicuerit disciplina: et cum subducta eis post biduum ab eo minus exhibuerit mensa, mox et ipse reconsignare [e 1Kb] bisacias cogitur, quam diversorum hospitum jam [Col. 0738A] panes tosti impleverant: cum in diversorum hospitaliis in mensis recentes sumunt, illos servantes cogunt mucidare. Ergo postquam eis bisaciae consignantur, mox et de pastura miser asinus revocatur, cui post recentes viae labores misera pastura placuerat, si domino ejus hospitalis non displicuisset in biduo: et noviter [f 1Kb] restratus, et diversis tunicis et cucullis resarcinatus, quas aut importunitas a diversis exegerat, aut inventa occasio fraudis diversos hospites nudaverat, et ut alios petant, fingunt se pannos advestiri; et vale et ipsi hospiti dicentes, adhuc non venerunt, et jam vadunt, cum ad alia jam hospitalia in animo invitantur. Caeditur, pungitur, ustulatur, [g 20Kb] lordicat miser asellus, et non vadit, vapulant aures ejus, postquam clunes defecerint. Ideo [Col. 0738B] perocciditur et manibus lassus impingitur: quia festinatur et satagitur, ut ad alterius monasterii prandium occurratur. Et cum pervenerint ad alterius monasterii aut monachi [h 1Kb] regias, ita hilari clamosa voce deforis, [i 1Kb] Benedicite, clamant: et quasi jam illum calicem in manum acceperint, quem mox ingressi monasterium pro siti sunt petituri: et intrantes regias adhuc non nuntiati et suscepti [j 1Kb] excarricant; et quasi pro aliquo debito aut ex alicujus delegatione ibi adveniant. Ante intus bisaciae porriguntur, quam hospes suscipitur, et non prius ad oratorium festinatur, nisi pro labore desiderandi vini per occasionem viaticae sitis, ut tu pro charitate hospiti vinum porrigas, ab illis sic manu aqua exposcitur. Hi enim tales cum ipsi jejunia ambulando ignorant, et ad [Col. 0738C] quoscunque supervenerint jejunantes, aut superventu hospitali cogunt eos jejunia frangere, aut non erubescunt sua voce hoc eis dicere, magis eos propter avaritiam jejunare, ut non velint hospitem recreare post viam. Et post vagam suae consuetudinis gulam cogunt perseverantium jejunia violari: et nesciunt, [Col. 0739A] quia, ut eis non liceat jejunare aut abstinere; aut [a 3Kb] aliquo [nesciant] aliquando loco stare, non eos aliqua ambulare compellit necessitas, sed gulae cogit voluntas; cum securi et supervenientes alieni laboris quaerunt panes comedere, et diversorum lectis peregrinis straminibus sudores suos amant abstergere. In quibus straminibus cum indigesti per crapulam cibi et potus cupiunt satisfacere somno, vel [b 1Kb] cum quando occupationem gulosae ambulationis psalmos aliquando neglexerint meditari, ipsorum ore respondent se lassis post viam ossibus non posse de lecto surgere, cum visi fuerint sani in mensa serotina manducare. Mox matutinorum expleto opere Dei surgunt velut gementes et lassi. Sic primo mane calefacti mero, petito panis fragmento ficti aegroti [Col. 0739B] succos desiderantes monasteria ipsa aut cellas false exeunt lordicando deficta infirmitate, [c 1Kb] absconse securi, quod sanitatis gressus sint, ab ipso limine reformantes. [d 1Kb] Nam sibi nolunt sub imperio monasterii abbatem de omnibus necessariis cogitare, vel ipsi alicubi suo viventes arbitrio facta cellula persistendo [vel ipsi] [e 1Kb] sibi necessaria vitae debuerant cogitare. Et, si nostra illis displicet vita, vel suam nobis ostendant formam. Unde nunquam persistentes [f 1Kb] acti sunt quotidie ambulando mendicare, sudare, et gemere, quam uno loco stando laborare, et vivere, quotidie noviter diversorum cellas, ut humiles intrant hospites solo capite inclinati. Deinde superbi et velut ingrati post biduum migraturi, et veluti quibus diversorum vita et actus et omnium monasteriorum disciplina [Col. 0739C] non placeat, eligunt magis ambulare quam sistere. Qui per diversa semper vagando ignorant apud quem taedia sua suscipiant; et, quod est ultimum, nesciunt ubi suam constituant sepulturam. Unde ergo magnum existimantes primum genus coenobitarum, cujus militia vel probatio voluntas est Dei, ad ipsorum Regulam revertamur

Fratres, clamat nobis quotidie Dominus dicens: Convertimini ad me, et ego convertar ad vos (Zach. I). Conversio ergo nostra ad Deum, fratres, non aliud est nisi a malis reversio, dicente Scriptura: Diverte a malo, et fac bonum (Psal. XXXIII). A quibus autem dum avertimur, Dominum intuemur; et ille nos statim illuminans suo vultu, donans nobis adjutorium suum, mox gratiam suam petentibus tribuit, quaerentibus [Col. 0739D] ostendit, pulsantibus patefacit. Haec tria [Col. 0740A] Domini dona concessa ipsis conveniunt, qui Dei voluerint, non suam facere voluntatem. Quia aliud nobis Dominus in spiritu imperat, aliud caro cogit in anima: et quis a quo victus fuerit, ipsius servus est. Ecclesiae suae namque Dominus secundum Trinitatis nomen tres gradus doctrinae constituit, primum prophetarum, apostolorum secundum, doctorum tertium; sub quorum imperio vel doctrina Christi regerentur ecclesiae, vel scholae, ut pastorum vice sanctis ovilibus divinas oves et cludant et doceant, dicente Domino per [g 1Kb] Isaiam prophetam: Dabo vobis pastores secundum cor meum, et pascent vos pascentes cum disciplina. Ipso Domino dicente: Simon Joannis, pasce oves meas (Joan. XV). Docentes servare ea quae mandavi vobis: et ecce ego vobiscum [Col. 0740B] sum usque ad consummationem saeculi (Matth. XXVIII). Ideoque omnes quibus adhuc iusipientia mater est expedit sub unius esse potestate majoris, ut doctoris arbitrio ambulantes iter voluntatis propriae discant nescire. Per doctorem enim nobis imperat Dominus. Quia sicut dixit superius, cum ipsis doctoribus est semper omnibus diebus usque ad consummationem saeculi; sine dubio non aliud, nisi nos aedificaturus per eos, dicente ipso Domino discipulis suis doctoribus nostris: Qui vos audit, me audit; qui vos spernit, me spernit (Matth. X). Ergo si quae a doctoribus audivimus, et facimus non jam quae volumus exercemus; ut in die judicii nihil habeat in nobis quod secum diabolus vindicet in gehennam, [h 1Kb] quando in nobis egit Dominus quod [i 1Kb] judicaret ad [Col. 0740C] gloriam.



 III.---EX REGULA SANCTI BASILII EPISCOPI.

[j 1Kb] Quia ostendit nobis sermo tuus periculosum esse cum his qui mandata Dei contemnunt vitam ducere, nunc discere cupimus si oporteat eum qui ab hujuscemodi consortiis discesserit, remotum esse et solum, an vero cum fratribus ejusdem propositi et ejusdem animi vitam sociare.

In multis utile esse video vitam communem ducere cum his qui ejusdem voluntatis sunt atque propositi. Primo quod etiam ad usus corporales victusque ministerium unusquisque nostrum solus sibi non sufficit, et ideo pro his quae ad ministerium vitae nostrae necessaria sunt [k 1Kb] invicem opera nostra egemus. [Col. 0740D] Sicut enim [l 3Kb] hominis pes in alio quidem suis [Col. 0741A] viribus utitur, in alio vero indiget alienis, et sine adjumento caeterorum membrorum [a 12Kb] nec sufficere suis viribus potest; ita etiam vita solitaria mihi pati videtur, cum neque quod ei inest utile, esse; neque quod deest, aliquid possit acquiri. Praeter hoc autem nec ratio quidem charitatis unumquemque permittit, quod suum est, quaerere, dicente Apostolo: Charitas non quaerit quae sua sunt (I Cor. XIII). Deinde sed nec culpas quidem suas unusquisque ac vitia dignoscit; cum, qui arguat, nemo sit: et facile hujusmodi homini accidere potest illud quod scriptum est: Vae soli, quia si ceciderit, nemo est alius, qui erigut eum (Eccl. IV). Sed et mandata a pluribus quidem facilius adimplentur; ab uno vero, dum unum videtur impleri, aliud impeditur. Ut puta quomodo solus quis [Col. 0741B] visitabit infirmum, aut quomodo suscipiet peregrinum? Si vero omnes corpus sumus Christi, singuli autem alterutrum membra per consonantiam, velut in unius corporis compagem in Spiritu sancto aptari et conjungi debemus ad invicem. Quod si unusquisque nostrum solitariam eligat vitam, scilicet non ab aliqua causa, vel ratione, quae Deo sit placita, vel quod ad communem caeterorum pertineat dispensationem, sed propriae voluntati et passioni satisfaciens: quomodo possumus discissi et divisi adimplere, et integram assignare membrorum ad se invicem consonantiam? Iste enim talis neque cum gaudentibus gaudet, neque cum flentibus flet: quoniam quidem separatus ac divisus a caeteris, neque cognoscere quidem necessitates poterit proximorum. Tum deinde [Col. 0741C] nec sufficere potest unus ad suscipienda omnia dona Spiritus sancti: quia secundum uniuscujusque mensuram fidei, et donorum spiritalium distributio celebratur, ut id quod per partes unicuique distributum est, rursum tanquam membra ad aedificationem unius corporis coeat et conspiret: Alii enim datur sermo sapientiae, alii sermo scientiae, alii fides, alii prophetia, alii gratia sanitatum, etc. (I Cor. II). Quae singula utique non tam pro se unusquisque quam pro aliis suscipit ab Spiritu sancto. Et ideo necesse est uniuscujusque gratiam, quam susceperit a Spiritu Dei, in commune prodesse. Accidit ergo ut is qui remotus vivit, et separatus unam quamcunque suscipiet gratiam, et hanc ipsam inutilem faciat, dum nihil per eam operatur, sed effodit eam [Col. 0741D] in semetipso: quod cujus et quanti sit periculi nostis omnes qui legitis Evangelium. Si autem caeteris communicat gratiam, et ea ipsa perfruitur proprie quam ipse suscepit, et multiplicatur in eo dum communicatur et caeteris, et ipse nihilominus perfruitur gratia reliquorum. Habet autem et alia quam plurima bona communis vita ista sanctorum, quae [Col. 0742A] non est nunc possibile omnia dinumerare. Interim, ut diximus, ad conservanda sancti Spiritus dona commodior est multo quam si degamus in solitudine. Sed adversus insidias inimici, quae extrinsecus inferuntur, multo cautior est et utilior societas plurimorum; ut facilius suscitetur e somno si quis forte obdormierit somnum illorum qui ducit ad mortem. Sed et delinquenti delictum suum facilius apparebit, cum a pluribus vel arguitur, vel notatur, secundum quod et Apostolus ait: Sufficit ei qui et ejusmodi est, objurgatio haec, quae fit a pluribus (I Cor. II). Sed in oratione non parvum emolumentum a pluribus nascitur cum consensu et unitate orantibus, ut ex multorum personis per gratiam, quae in nobis est, Deo gratiae referantur. [b 1Kb] Sed et interdum periculo proxima [Col. 0742B] est vita solitaria. Primo quidem illi periculo subjacet, quod certe gravissimum est, in quo ipse sibi placet, et neminem habens qui possit opus ipsius probare, [c 1Kb] videbitur sibi ad summam perfectionem venisse. Tum deinde sine ullo exercitio degens, neque quid sibi vitii abundet, neque quid virtutis desit, agnoscit. Neque discretionem habere poterit in operum qualitate, pro eo quod operandi materia omnis exclusa sit. In quo enim humilitatem suam probabit, neminem habens cui se humilem debeat exhibere? Ad patientiam vero quomodo seipsum exercebit, nullum habens qui videatur ejus voluntatibus obviare? Si quis autem dicat sufficere sibi Scripturae doctrinam et apostolica praecepta ad emendationem morum vitamque formandam, simile mihi aliquid videtur iis [Col. 0742C] qui semper fabrile artificium discunt, nunquam tamen fabri faciunt opus; vel his qui instructorum artem semper docentur, nunquam tamen aedificandae domus operam dabunt. Ecce enim et Dominus non existimavit sufficere sibi solam verbi doctrinam, sed et opere ipso voluit nobis tradere humilitatis exempla, cum praecinctus linteo lavit pedes discipulorum suorum. Tu ergo cujus pedes lavabis? quem curabis officiis? cujus inferior aut ultimus eris, cum solus vivas? Sed et illud quod dicitur bonum et jucundum habitare fratres in unum (Pasl. CXXXII), quod unguento pontificali de capite in barbam descendenti Spiritus sanctus comparavit, quomodo in solitaria habitatione complebitur? Studium namque est quoddam et apostolica praecepta ad emendationem [Col. 0742D] morum vitamque formandam, in quo per virtutis exercitium proficitur, in quo meditatio divinorum mandatorum effulget amplius et clarescit. Haec communis inter se unanimorum fratrum habitatio habet in se illam similitudinem et exemplum, quod in Actibus apostolorum refert de sanctis Scriptura [Col. 0743A] divina dicens: Quia omnes credentes erant in unum, et habebant omnia communia (Act. II).



 IV.---DICTA SANCTI HIERONYMI.

[a 1Kb] Monachus vivat in monasterio sub unius disciplina Patris, consortioque multorum: ut [b 1Kb] ab alio discat humilitatem, ab alio patientiam; unus eum silentium, alter doceat mansuetudinem. Non faciat quod vult, comedat quod jubetur, habeat quantum acceperit, operis sui pensum persolvat, subjiciatur cui non vult, lassus ad stratum veniat ambulansque dormitet, nec demum expleto somno, surgere compellatur; passus injuriam taceat; praepositum monasterii timeat ut dominum, diligat ut parentem; credat sibi hoc esse salutare quidquid ille praeceperit; nec de majoris sententia judicet, cujus officii [Col. 0743B] est obedire et implere quae jussa sunt, dicente Moyse: Audi, Israel, et tace (Deut. XXVII). Quidam profitentur se renuntiare saeculum vestimentis et vocis professione, qui nihil de pristina conversatione mutantes, res familiares magis augent quam minuunt. Eadem ministeria servorum, idem apparatus convivii, et inter turbas et examina ministrorum nomina sibi vindicant solitarii. Plerique monachi [c 68Kb] artibus et negotiationibus pristinis carere non possunt. Plerique non victum et vestitum, quod Apostolus praecipit, sed majora, quam saeculi homines, emolumenta sectantes, sub religionis titulo exercent injusta commercia, et plenis sacculis moriuntur divites, qui quasi pauperes vixerant.



 V.---EX REGULA SANCTI FRUCTUOSI EPISCOPI [Col. 0743C] (cap. 1).

[d 1Kb] Solent enim nonnulli ob metum gehennae in suis sibi domibus monasteria componere, et cum uxoribus, filiis, et servis atque vicinis cum sacramenti conditione in unum se copulare, et in suis sibi, ut diximus, villis ex nomine martyrum ecclesias consecrare, et eas falso nomine monasteria nuncupare. Nos tamen haec non dicimus monasteria; sed animarum perditionem et Ecclesiae subversionem. Inde surrexit haeresis et schisma, et grandis per monasteria controversia; et inde dicta haeresis, eo quod unusquisque, suo quod placuerit arbitrio, eligat; et [Col. 0744A] quod elegerit, sanctum sibi hoc putet. Hos tales ubi repereritis, non monachos, sed hypocritas et haereticos esse credatis. Et hoc optamus, et hoc omnino sanctitatem vestram quaesumus cum talibus nullam conversationem jubemus habeatis, neque imitemini eos. Et quia suo arbitrio vivunt, nulli seniorum volunt esse subjecti. Et nihil de propria substantia pauperibus erogant, sed adhuc aliena, quasi pauperes, rapere festinant, ut cum uxoribus et filiis [e 1Kb] plus quam in saeculo erant lucra conquirant. Et haec faciendo de perditione animarum non curant, ut non animarum, sed corporum plusquam saeculares homines emolumenta habeant, et pro suis pignoribus more luporum doleant, et de die in diem non retro acta peccata plangant, sed cum scandalis semper [Col. 0744B] studio rapacitatis anhelant, et non de poena futura cogitant, sed unde uxores et filies pascant, acrius anxiantur. Et cum ipsis vicinis, cum quibus prius se juramentis ligaverant, pro hoc tepefacti cum grandi jurgio et discrimine se ab invicem separant: et res suas, quas ante per charitatem expendendas communiter miscuerant, non jam simpliciter, sed cum exprobratione unus alteri raptat. Quod si alicui ex illis imbecillitas apparuerit, propinquos, quos in saeculo reliquerunt, cum gladiis et fustibus et minis adjutores adducunt. Et qualiter haec disrumpant, in prima dudum conversatione excogitant. Et [f 18Kb] vulgares et ignari cum sint, talem abbatem sibi praeesse desiderant, ut ubi se voluerint convertere, [g 1Kb] quasi cum benedictione suas voluntates faciant, et quidquid [Col. 0744C] eis placuerit dicere, dicant. Et alios more instigationis dijudicant, et [h 1Kb] servos Christi dente canino dilaniant. Et hoc agunt ut semper cum saecularibus et hujus modi principibus commune consortium habeant, et amatores mundi cum mundo diligant, qualiter immundi cum mundo pereant. [i 3Kb] Tali [se] saepe exemplo taliter alios vivere invitant. De talibus Dominus in Evangelio ait: Cavete a falsis fratribus qui veniunt ad vos in vestibus ovium, intrinsecus autem sunt lupi rapaces. A fructibus eorum cognoscetis eos, quia non potest arbor mala fructus bonos facere (Matth. VII). In fructu operationem dixit, in foliis [Col. 0745A] verbum. Et ut eos in opere cognoscatis, verba illorum pensare potestis, quia cupiditatis face succensi non possunt Christi pauperibus adaequari. Christi vero pauperes hanc habent consuetudinem, nihil in hoc mundo cupiunt habere, ut possint Deum et proximum perfecte diligere. Et qualiter supra dictos lupos possint evadere per Dominum cognoverunt dicentem: Ecce mitto vos sicut oves in medio luporum; non portetis sacculum neque peram (Matth. X). Proinde Christi servus, qui cupit verus esse discipulus, [a 1Kb] nudam crucem ascendat nudus, ut mortuus sit saeculo, Christo vivat crucifixo. Et postquam deposuerit corporis sarcinam, et hostem viderit trucidatum, tunc se putet devicisse mundum, et cum sanctis martyribus aequiparasse triumphum.
[Col. 0745B]


 VI.---DICTA SANCTI ISIDORI DE GENERIBUS MONACHORUM.

[b 1Kb] Unde autem ad monachos studium [c 1Kb] defert paupertatis, vel quis hujus conversationis exstiterit auctor, cujus isti habitum imitantur; quantum enim, inquam, attinet ad auctoritatem veterum, hujus propositi principes Elias et discipulus ejus Elisaeus fuerunt, sive filii prophetarum, qui habitabant in solitudine, urbibusque relictis faciebant sibi casulas prope fluenta Jordanis. Hujus etiam propositi in Evangelio Baptista Joannes auctor exstitit, qui eremi solitudinem incoluit locusta et agresti melle nutritus. Jam deinde progrediens conversationis hujus nobilissimus princeps Paulus, inde Antonius, Hilarion, Macarius, caeterique Patres, quorum exemplis per [Col. 0745C] universum mundum adolevit sancta institutio monachorum. Sex autem sunt genera monachorum, tria optima et praecipua, reliqua vero deterrima, atque omnimodis notanda. Primus est coenobitarum, id est, [Col. 0746A] in commune viventium ad instar sanctorum illorum qui temporibus Apostolorum in Hierosolymis vendita ac distributa omnia sua dabant indigentibus qui habitabant [d 1Kb] in sancta communione vitae, non dicentes aliquid proprium, sed erant illis omnia communia, et anima et cor unum (Act. IV). Horum institutione monasteria sumpserunt principium. Secundum genus est eremitarum, qui procul ab hominibus recedentes deserta loca et vastas solitudines sequi atque habitare perhibentur, ad imitationem scilicet Eliae et Joannis Baptistae, qui eremi secessus penetrarunt. Hi quippe incredibili conversationis desiderio, mundo contempto, sola solitudine delectantur, herbis tantum arescentibus aut pane solo vel aqua contenti, [e 1Kb] quod his per certa intervalla temporum defertur. [Col. 0746B] Sicque secretissimi penitus ab omni hominum conspectu, remoti divino tantum colloquio perfruuntur, cui puris mentibus inhaeserunt, et propter cujus amorem non solum mundum, sed etiam hominum consortia reliquerunt. [f 33Kb] Tertium genus est anachoretarum, qui jam coenobiali conversatione perfecti, includunt semetipsos in cellulis procul ab hominum conspectu remoti, nulli ad se praebentes ingressum, sed sola contemplatione Dei viventes. [g 2Kb] Quartum genus est, qui sibi anachoretarum imagine blandiuntur. Ipsi, ut ait Cassianus, in primordii sui fervore quodam brevi coenobii perfectionem videntur expetere: sed continuo tepefacti, dum pristinos mores et vitia resecare contemnunt, nec jugum humilitatis ac patientiae diutius sustinere contenti sunt; [Col. 0746C] subdique seniorum imperio dedignantes separatas expetunt cellas et solitarie sedere desiderant, ut a nemine lacessiti, mansueti et humiles aestimentur. Quae institutio, imo tepor, eos quos semel infecerit, [Col. 0747A] ad perfectionem nunquam permittit accedere. Hoc enim modo non solum non abscindentur, verum etiam interius convalescunt, dum a nemine provocati, ut quoddam lethale et intestinum virus, quod quantum amplius celatum fuerit, tantum profundius serpens insanabilem morbum generat aegrotanti. Pro reverentia enim cellae nullus jam vitia solitarii audet arguere, quae ille ignorari maluit potius quam curari. [Col. 0748A] [a 2Kb] Quintum genus est circellionum, qui sub habitu monachorum usquequaque vagantur, venalem circumferentes hypocrisim, circumeuntes provincias: nusquam missi, nusquam fixi, nusquam stantes, nusquam sedentes. Alii, quae non viderunt, confingunt, opiniones suas habentes pro Deo. [b 4Kb] Alii membra martyrum (si tamen martyrum) [c 1Kb] venditant. [d 1Kb] Alii fimbrias [e 26Kb] et phylacteria sua magnificant, gloriam [Col. 0749A] captantes ab hominibus. Alii criniti incedunt, ne vilior habeatur tonsa sanctitas quam comata, ut videlicet qui eos viderit, antiquos illos, quos legimus, cogitet Samuelem, Eliam, et caeteros. Alii honores, quos non acceperunt, habere se protestantur. Alii parentes et consanguineos in illa regione se audisse, videre et ad eos pergere mentiuntur. Et omnes petunt, omnes exigunt aut sumptum lucrosae egestatis, aut simulatae pretium sanctitatis. Cum interea ubicunque in factis suis malis ac verbis deprehensi fuerint, vel quomodo innotuerint, sub generali nomine monachorum propositum blasphematur. Sextum genus est monachorum ipsum deterrimum atque neglectum, quod per Ananiam et Saphiram in exordio Ecclesiae pullulavit, et apostoli Petri severitate [Col. 0749B] succisum est; quique ab eo quod semetipsos a coenobiali disciplina sequestrant suasque liberi appetunt voluntates Aegyptiorum lingua sarabatae, sive [a 5Kb] renuitae nuncupati sunt. Construunt sibi cellulas easque falso nomine monasteria nuncupant. Liberique ab imperio seniorum, arbitrio suo vivunt, certatim in operibus laborantes, non ut indigentibus distribuant, sed ut acquirant pecunias quas recondant. Et sicut ait de ipsis Hieronymus, quasi ars sit sancta, non vita, quidquid vendiderint, charioris est pretii. Revera, ut idem dicit, solent certare jejuniis, [Col. 0750A] et rem secreti, victoriae faciunt. Apud hos affectata sunt omnia, fluxae manicae, caligae follicantes, vestis grossior, crebra suspiria, visitatio virginum, detractio clericorum: et quando dies festus venerit, satiantur ad vomitum.



 VII.---DICTA SANCTI VALERII DE GENERE MONACHORUM.

[b 1Kb] Hinc subsistit septimum genus monachorum nuper adjectum pejus prioribus. Dum olim secundum superiorem seriem de primo exordio aedificationis Ecclesiae tantus inardesceret [c 1Kb] candor desiderii regni coelorum atque timor Domini corda perterreret populorum; ut non solum per coenobialium crebras atque juges congregationes innumerus et infinitus exercitus multiplicaretur monachorum, verum etiam [Col. 0750B] diversa eremi deserta copiosius contegerentur perfectorum [d 1Kb] ergastulis anachoretarum, et cum in ista [e 1Kb] ultimae extremitatis occiduae partis confinia rara videlicet et exigua pullularent sacrae religionis crepundia, a paucis electis et perfectis viris in desertis locis rara ope Domini constructa sunt monasteria: ex quibus multas animas Redemptor expiatas fece peccaminum suscepit in regna coelestia. Et quia discedente et ad finem extremante mundi tempore refrigescit charitas, accrescit saevissima iniquitas, et inexplebilis voraxque exardescit mundana [Col. 0751A] cupiditas, atque infestior invidens invalescit daemonum atrocitas, in [quibus] sacratissimis locis paucissimi tandem reperiuntur electi viri, qui de toto corde convertantur ad Dominum. Et ne ipsa monasteria desolata desertaque remaneant, tolluntur ex familiis sibi pertinentibus [a 19Kb] subulci de diversisque gregibus [b 1Kb] dorseni atque de possessionibus parvuli qui pro officio supplendo inviti tondentur, et nutriuntur per monasteria, atque falso nomine monachi nuncupantur. Qui dum nec pridem foris in activa vita mundanis studiis, sive servitiis vel operibus excocti eruditique patescunt; nec postea in monasteriis citra electionem Domini non ultronee, sed inviti sanctae religioni sociati concipiunt in corde timoris Domini compunctionem aut desideria regni [Col. 0751B] coelestis, non obedientiae humilitate, aut sincerae charitatis dilectione fundantur, sed crescunt typo superbiae turgidi, fastu elationis inflati, cupiditati [c 32Kb] philargyriaeque fomiti [d 232Kb] insatiabiliter mersi, voracitati [e 166Kb] gastrimargiae et temulentiae inexplebiliter dediti atque atrocissimae invidiae flamma succensi, ut [Col. 0752A] si viderint aliquos toto corde convertentes et Domino fideliter servientes bonaque opera et Deo placita exercentes: cum de ipsis monasteriis originales servi existant juris sui ea debita et sibi pertinentia defendere contendentes, insurgant superbientes invidiae atra obscuritate caecati [f 1Kb] et adversus opus assumunt justum saevissimae crudelitatis odium, atque diversis publicis et clandestinis insidiis impedire nitentes. Considerate, obsecro, quantum hos punitura sunt mala sua, [g 1Kb] quos etiam bona puniunt aliena. Et quis ei poterit subvenire, [h 1Kb] qui se sibi exhibet invidendo carnificem? Aut unde sibi parabit salutem, qui de salute bonorum contrahit male utendo perniciem? Cum autem in arcem superbiae atrociter sublimantur, interitum primae perditionis incurrunt. [Col. 0752B] Scriptum est enim: Quoniam quem dirus superbiae infecerit spiritus, similem eum effecit diabolo: et quem similem fecerit vitio, simili eum sine fine cruciandum tradet exitio. Insuper hypocrisi falsae religionis ita captantur, ut in conspectantium obtutibus saecularium protendant falsum sacrae religionis [Col. 0753A] habitum: ut etiam ac si desperantes de bono merito vel vacuum adipiscantur sanctitatis vocabulum. Atque in supra dictorum auditum multiplicant diversas crebrasque series officiorum, et in sublimi arte attollunt canentes melodia vocum, [a 1Kb] atque crebris genuflexionibus protrahentes copiam orationum, et quotidianis diurnis atque nocturnis temporibus torporem desidiosum otiumque implicant somnolentum, ut scribitur, Habentes religionis signum, non religionis meritum: hippocentauro similes, nec equi, nec hominis facta discretio, uti superius dictum est, adversus fidelissimos Dei servos dolosa et iniqua machinantur odia, atque impiissimae atrocitatis persecutionem incutiunt: et quos noverint esse latrones homicidas, maleficos, adulteros, atque caetera diabolicae [Col. 0753B] infanda crudelitatis opera exercentes, eos summi amoris affectione, ex totoque corde charitatis connexione amplectuntur. Hinc procul dubio aperta ratio manifestat quia, despecto Deo, diabolo obediunt et servi fideles existunt, cujus satellites amant, amplectuntur et diligunt: et Domino, cujus fidissimos servos persequuntur et odiunt, inimici, [b 17Kb] refugae, odibiles, et exteri fiunt: qui dixit: quod fecistis uni ex his minimis meis, mihi fecistis (Matth. XV). Iterum scriptum est: ille Dominum odit et contemnit qui non solum non timet Deum, sed gratis odit timentes Deum. Rectores vero eorum, et si se existiment se graviter ante Deum esse culpabiles, sed quia erga gregem sibi creditum negligentes, et mala non prohibentes existunt, non solum propter [Col. 0753C] propria delicta, sed pro subditorum flagitiis dupliciter condemnabuntur. Hinc David deprecans orat. Ab occultis meis munda me, et ab alienis parce servo tuo (Psal. XVIII). Quicunque ex senioribus [c 1Kb] causam delinquentis adornat, majorem ei insolentiae fomitem [Col. 0754A] generat: ita ut cor ejus magis magisque indurari faciat: et contumaciam delinquentis differendo non discutit, nec humiliari eum sinit, [d 3Kb] nec dissimulanter quae permittit de satisfactione et venia cogitare, sed idem denuo iterare, quoniam Scriptura nempe testatur, Quod omne peccatum quod remissus indisciplinatusque admiserit frater, ad negligentem protinus revertatur seniorem; et propter se et pro illo duplam redditurus est rationem. Recte namque censetur: ut cum quo participat errorem, aeternam retributionis cum eo sortiatur ultionem, quia:

Ipse jubere nefas, ipse perhibetur amare,
   Qui prohibere valet, nec prohibere volet.
Horum et similium praevaricatricem clandestinae simulationis perniciem simul cum publica mundanae [Col. 0754B] delinquentiae facinorum contagione debet fideliter juxta sibi creditum supernae veritatis divini imperii vicem et gloriosum terrenae potestatis principium severitas justissimae censurae et zizaniorum ac tribulorum de agro cordium delinquentium pessimam suffocationem falcifera emendationis succisione radicitus exstirpare, atque vomere justitiae et rastro veritatis excolere, ut novalem fructum fidei et sanctitatis creatori suo valeat procreare. Haec exigua verba de exsecranda hypocrisis nequitia dixisse sufficiat. Nam de gravioribus flagitiis delictorum disserere non est meum. Illius semper sententiae recordabor: Posui ori meo custodiam, dum consistit peccator adversum me (Psal. XXXVIII). Ut non loquatur [Col. 0754C] os meum opera hominum (Psal. XVI). Ille justus judex, qui est mentium testis et occultorum cognitor, ipse est et erit bonis bonorum in sempiterna gloria retributor, et malorum secundum merita singulorum veracissimus ultor.



CAPUT IV. [a 1Kb] DE ORDINANDO ABBATE.
[Col. 0755A]


 I.---EX REGULA SANCTI BENEDICTI.

[b 3Kb] In abbatis ordinatione illa semper consideretur ratio, ut hic constituatur [c 2Kb] quem sibi omnis concors congregatio secundum timorem Dei, [d 4Kb] sive etiam pars, quamvis parva, congregationis saniore consilio elegerit. Vitae autem merito et sapientiae doctrina eligatur qui ordinandus est, etiamsi ultimus fuerit in ordine congregationis. Quod si etiam omnis congregatio vitiis suis (quod quidem absit) consentientem personam pari consilio elegerit, et vitia ipsa in notitia episcopi ad cujus dioecesim pertinet locus ipse, [Col. 0756A] [e 1Kb] vel ad abbates [f 1Kb] aut Christianos vicinos claruerint, prohibeant pravorum praevalere consensum, sed domui Dei dignum constituant dispensatorem: scientes pro hoc se recepturos mercedem bonam, si illud [g 1Kb] caste et zelo Dei faciant, sicut e diverso peccatum, si negligant. Ordinatus autem abbas cogitet semper quale onus suscepit, [h 1Kb] et cui redditurus est rationem villicationis suae, sciatque sibi oportere prodesse magis quam praeesse. Oportet ergo eum esse doctum [i 1Kb] lege divina, [j 1Kb] ut sciat, et sit unde proferat nova et vetera; castum, sobrium, misericordem; et semper [k 24Kb] superexaltet misericordia judicio, [Col. 0757A] ut idem ipse consequatur. [a 2Kb] Oderit vitia, diligat fratres. In ipsa autem correptione prudenter agat, et [b 85Kb] ne quid nimis: [c 1Kb] ne, dum nimis eradere cupit aeruginem, frangatur vas. [d 1Kb] Suamque fragilitatem semper suspectus sit: memineritque [e 2Kb] calamum quassatum non esse conterendum. In quibus non dicimus ut permittat nutriri vitia, sed prudenter [Col. 0758A] et cum charitate ea amputet, ut viderit cuique expedire, ut diximus. [f 1Kb] Et studeat plus amari, quam timeri. [g 1Kb] Non sit turbulentus et [h 1Kb] anxius; non sit [i 1Kb] nimius et obstinatus; non sit [j 1Kb] zelotypus et nimis suspiciosus: quia nunquam requiescit. In ipsis imperiis suis providus et consideratus; et [k 3Kb] sive secundum Deum, sive secundum saeculum sit opera quam [Col. 0759A] injungit, discernat et temperet, considerans discretionem sancti Jacob dicentis: Si greges meos plus in ambulando fecero laborare, morientur cuncti una die (Gen. XXXIII). Haec ergo et alia testimonia discretionis, matris virtutum, sumens, sic temperet omnia [a 2Kb] ut sit et fortes quod cupiant, et infirmi non refugiant; et praecipue ut praesentem regulam in omnibus [b 1Kb] conservet. Et dum bene ministraverit, audiat a Domino quod servus bonus, qui erogavit triticum conservis suis in tempore suo: Amen dico vobis, ait, super omnia bona sua constituet eum (Matth. XXIV).



 II.---EX REGULA SANCTI FRUCTUOSI EPISCOPI (cap. 20).

[c 1Kb] Abbas vel praepositus [d 1Kb] e propriis semper coenobii monachis eligatur: vir sanctus, discretus, gravis, castus, charus, humilis, mansuetus et doctus. [Col. 0759B] Qui divinis experimentatus [est] documentis omnibus perfectis rebus bene fuerit eruditus. Qui in abstinentia praecellat, in doctrina refulgeat, [e 1Kb] exquisitas epulas mensae lautioris consuetudinemque contemnat, vini nimii perceptionem respuat, cunctis in commune fratribus, ut pater proprius piissimusque provideat. Quem nec ira subita immoderate dejiciat, nec moeror ac pusillanimitas frangat, nec libido corrumpat. Qui et in patientia discretionem et cum ira exhibeat lenitatem. Quique sic egentibus aut pauperibus pareat, ut ministrum se, non praelatum tantum Christi visceribus recognoscat. [Col. 0760A] Cujusque tanta debet sermonis et vitae consonantia esse, ut id, quod docet verbis, confirmet operibus sedulis. Et bis acuto praecedens gladio quidquid alios informat verbo, jugi ipse gerat studio: ut nec sermonem operatio destruat, nec e contra operationem bonam sermo inconveniens frangat, sed sint sibi cuncta ita in [f 1Kb] Patre convenientia, sicut chordarum concordia in lyra vel cithara, quae tunc dulcifluum ex se sonum repercussae reddunt cum artificis pulsante manu temperato aequitatis ordine, et non confusae inaequalitatis praecipitatione feriuntur.



 III.---EX REGULA ALTERIUS FRUCTUOSI (cap. 3).

Primum praevidendus est abbas vitae sanctae institutione duratus, [g 1Kb] non conversatione novellus, sed [Col. 0760B] qui per diuturnum tempus in monasterio sub abbate desudans inter multos est comprobatus; [h 1Kb] et non habet haereditatem in saeculo, sed in toto Israel absque sorte in terra repromissionis est Levita verus. In tantum, ut omnem [i 1Kb] causandi usum radicitus a suo corde depellat: et si [j 1Kb] fas fuerit, per nullam occasionem in judicio cum hominibus contendat. Sed, si quis eum incitaverit, et tunicam tulerit, [k 1Kb] qualiter contendat, ad vocem continuo Dominicam et pallium relinquat. Si certe aliquis insecutor monasterii accesserit, et aliquid auferre conatus fuerit, et per vim tollere voluerit, uni de laicis causam injungat, [Col. 0761A] et ipsi fidelissimo Christiano, quem bona vita commendat, et fama mala non reprobat. Qui res monasterii absque peccato [a 1Kb] judicet et quaerat. Et, si usus jurandi est, hoc faciat [b 1Kb] sine juramento et poena: et non tantum pro rerum lucris, sed ut persecutorem humilem et mansuetum ad veniam postulandam reducat. Quod si persecutor in sua perseveraverit contumacia, et plus lucra dilexerit quam animam, statim [c 1Kb] causator cum eo contendere dimittatur. [d 1Kb] Abbas vero absque ullo usu causandi, et eraso rancore stomachi, simpliciter in monasterio cum suis [Col. 0762A] monachis vivat, et nullam cum saecularibus causandi licentiam habeat.



 IV.---EX REGULA MAGISTRI (cap. 93).

[e 1Kb] Videte, fratres, ne quis hanc ordinationem animo malo suscipiat, et Christum contemnat, cujus vicem in monasterio vobis iste acturus est. Post haec statim oratione ab omnibus facta, accersitus statim [f 46Kb] praesul Ecclesiae ipsius territorii vel testimonio ejus [g 2Kb] clericatus officii mutato, [h 1Kb] episcopi manu nomine ejus in abbatis honorem [i 105Kb] in diptyco post nomen prioris ejus, jam [j 1Kb] missa altaris in oratorio [Col. 0763A] a [a 1Kb] clerico recitetur, ipso oblationem fratrum recitante. Si tamen abbas adhuc defunctus non fuerit, et adhuc deletus a vivis non fuerit, tunc post nomen majoris. [b 1Kb] Nam postquam defuncti nomen inter quiescentes migraverit, novi nomen in capite scribatur. Mox ergo celebrantes in oratorio missas, cum explicuerint, praesente, ut diximus, pontifice, vel cuncto ordine clericatus officii, data ei a priore pace, vel subsequente congregatione, tradat ei in manum hanc Regulam, simul, et petitas claves a cellerario de [c 7Kb] inticis monasterii et [d 1Kb] brevem rerum universarum ferramentorumque et codicum, vel universarum mobilium, et collata singulorum [e 1Kb] testamenta omnia ante pontificem assignentur. Nam dicat ei cui dat Regulam hanc, praesente pontifice [Col. 0763B] vel universo clero ejus: Accipe, frater, Legem Dei hanc regulam, in qua observantibus aeternam provideas vitam, negligentibus sempiternum proponas judicium. Hic anima vincit, aut perit; hic vita aut amittitur, aut tenetur. Hic pendet istarum, quas conspicis, animarum a te Dei exactio. [f 1Kb] De hoc breve gregis istius in judicio Domini post me tu facturus es rationem. Memento, frater, memento, quia plus cui creditur, plus ab eo exigitur: et esto jam sollicitus, et noli esse securus de lupi voracibus faucibus [g 1Kb] diabolicas insidias gregi tuo futuras, [h 1Kb] sed et vulneribus animarum vel ruinis culparum, quibus artibus vel monitionibus ad salutem animas valeas instaurare. Esto jam, quantum potes, vigilans et sollicitus, quia usque hodie fuisti securus. Haec [Col. 0763C] cum compleverit, Regulam istam tenenti in manu iterato dicat abbas: Ingredere in oratorium Domini, et sta in loco meo cum congregatione jam tua. Alliget [i 1Kb] summus sacerdos orationibus suis in [Col. 0764A] gestis coelorum quod suscepisti in terris. Et post haec dicta tradat ei pallium suum: quo accepto, qui acceperit [j 1Kb] osculetur manum dantis. Et cum acceperit, mox ingressus cum sacerdote novus abbas cum congregatione jam sua in oratorium et stans in loco prioris, postquam sacerdos pro eo orationem fuderit, statim vadat novus abbas ad altare: et ponat super eum Regulam, [k 1Kb] et dum eam ponit quam accepit, dicat retro omnis congregatio una cum ipso hunc versum: Confirma hoc, Deus, quod operatus es in nobis. Cum gloria et cantilena. Quae cum praedixerit, mox clara voce prosternens se in orationem pavimento expetat pro se orare sacerdotem: [l 3Kb] [quod] et retro stans congregatio similiter pavimento adhaereat; et [m 1Kb] surgentes post completam orationem, [Col. 0764B] [n 1Kb] osculetur genua sacerdotis, et erigatur ei ad pacem. Deinde omni officio ejus pacem contradat, deinde praepositis vel omni congregationi: et sic exeat disciplinae, tradens claves manu sua cellerario. Mox vadens et orationem cum omnibus complens sine sacerdote jam ipse petita benedictione in cathedra sedeat praedecessoris, primo praepositi, deinde omnes ejus genua osculentur. Mox surgens vadat ad jacentem priorem, et osculetur genua ejus, porrigatur ad pacem ei. Post acceptam pacem quondam prior dicat omnibus: fratres, et pro me orate, ut orationes animarum vestrarum transactus una cum mea possim in die judicii ante Dominum discussorem integras exponere et fideliter consignare: et quomodo vos constabilivit Dominus in terris, et [Col. 0764C] meos bene exitus suscipere dignetur in coelis. Unde si post hoc forte melioratus ipse abbas defunctus non fuerit, omnem licentiam vel potestatem, ordinationemque vel honorem pristinum [o 1Kb] disciplinae [Col. 0765A] ipse recipiat: et merito, cui Deus ad hoc ipsum reddidit vitam. Nihilque sibi noviter ordinatus ex illa hora usque in diem verae mortis de honore constituto vindicet. Et cum ei certus advenerit dies mortis, qui jam sub praesentia sacerdotis pridem exstitit ordinatus, sine dubio ipse succedat. Ita tamen si casus superbiae vel elationis ejus non deposuerit merita. [a 1Kb] Ergo cum nihil illo vivo sibi usurpaverit de honore, [sed] hoc tota mentis intentione assumat, et diligenti observatione custodiat: ut non jam de honore designato reddatur elatus, sed in melius magis acta sua de praeceptis Dei in Regula constitutis quotidie de se coram Deo et fratribus, vel omnibus hominibus praebeat. Et plus se ex tunc in verbis et factis ipso habitu humiliet, quam antea pro ipsius [Col. 0765B] humilitatis gratia fuerat incurvatus, ut omnes aestiment eum humiliorem et viliorem omnibus [magis] post designationem honoris effectum quam ante: ut quasi profectus merito in se Domini impleat sententiam dicentis: Qui vult inter vos esse [b 3Kb] fortior, sit vester [c 1Kb] ultimus; et qui se humiliaverit, merito exaltetur (Matth. XX). Tamen propter honorem quem sacerdos grationibus constituerat: et manu sua post abbatis prioris, cum infirmaretur, in diptyco monasterii nomen scripserat: et suo honorabilius prior et verus abbas indicio elegerat; et quod ante non licebat per regulam pro oratione sacerdotali et ipsius abbatis electione, et magis propter additam et augmentatam in eo humilitatem secundarius jam judicetur. Quod nomen non suo judicio ipse praesumpsit, [Col. 0765C] sed perfectae observantiae merita in eo elegerunt. [d 1Kb] Nam regula ideo vetat constitui secundarios propter elationem et superbiam. Nam istum per actum bonae observantiae, vel nimiam humilitatem et Deus elegit, et abbas concessit, et sacerdos ordinavit; sed constitui adhuc vita prioris reddita non permisit. Unde ex illa die [e 1Kb] quasi jam spiritalis Caesar designatus secus abbatem sedeat; alium chorum psallentium contra abbatem teneat in oratorio, post illum calicem ad mensam accipiat, post ipsum in omnibus habeatur: et ubicunque abbas ambulaverit, ipse locum pro se suscipiendi [Col. 0766A] vel vitia fratrum emendandi vel excommunicandi licentiam habeat attributam. Quod si excommunicatus satisfacere ei consuete noluerit, reservata culpa ejus abbati, ipse vero usque ad adventum in reatu excommunicationis permaneat. Omnia ista ex delegatione ambulantis exerceat, et in omnibus absentis agat vices abbatis. Sed hoc ipsum non suo judicio sibi defendens, sed jussu prioris et veri abbatis: cum ei per praeceptum permittitur, tunc licentiam habeat aliquid ordinare aut in hoc honore credat se posse consistere. Nam omni hora omnibus indicans se esse aequalem, et magis, si vult esse perfectus, et digne vult, ad quid deputatus est, pervenire, humiliando se universis fratribus suis, magis se omnibus inferiorem adjudicet, et viliorem se universis [Col. 0766B] ultimo cordis credat affectu. Quia tales novit Dominus exaltare, dicente Scriptura: Qui se humiliat, exaltabitur (Luc. IV). Nam hoc cavere semper ipse frater debet, ne aliquando de proviso honore cordis elationem assumat, et in aliquam prorumpens superbiam in aliqua parte aut humilitatis aut praecepti divini corruens Regulam, sicut prius, observabat, minus aliquid modo adimpleat, jam designato honore securus. Et mox sciat pro certo quia cum abbas frequenter [f 1Kb] in aliquas culpas, quem elegerat, non in majus proficientem, sed per negligentiam magis deterioratum eum aspexerit, et monitus ab abbate non emendaverit se; et nomen ejus deleat, [g 1Kb] quamvis sacerdos rogatus ab abbate, de diptyco: et ipse in suum rediens numerum judicetur negligentibus [Col. 0766C] coaequalis: excommunicationi consuetae subjaceat, qui culpas non vitat, quia per negligentiam perdidit, quod intervenerat; et recipiat quod admiserat. Et postquam fuerit inferiori redditus merito, a latere jam disjungatur abbatis. Et ex illa jam die ab abbate alius frater de omnibus jam oculo et animo quaeratur superior negligenti: Qui et ipse electus absconse quotidie, tempore mortis suae manu sua eum apertius indicet juste et merito omnibus praeponendum in ordinatione primatus. Et reprobi isti, qui per negligentiam de summo honoris culmine cadunt, audiant Apostolum dicentem: Bene currebatis, [Col. 0767A] quis vos impedivit? Satanas, qui electos deponit. Et antequam deletus reprobus fiat, et in negligentiam convertatur, audiat quid eum quotidie conveniat Scriptura dicens: Tene quod habes, ne [a 1Kb] alter accipiat coronam tuam (Apoc. III). Et qui audierit, et non observaverit, sibi imputet cum ceciderit. Quia a Domino superbi et negligentes et indigni ideo deponuntur, ut digne observantes praeceptum Dei, ut humiles, exaltentur: quia apud judicem justum Dominum non est personarum acceptio. Nec vult aliquid praestare indignis, cum solos justos bonos et sanctos novit diligere, et ipsis solis de praesentis vitae honore et de perpetuae coronae retributione sit debitor.



 V.---EX REGULA SANCTI ISIDORI (cap. 5).
[Col. 0767B]

[b 1Kb] Abbas interea eligendus est [c 24Kb] institutione sanctae vitae duratus atque inspectus, patientiae et humilitatis expertus, quique etiam et per exercitium vitam laboriosam toleravit, ac transcendens aetatem adolescentiae [d 2Kb] juventutem seu senectutem tetigerit. Cui et majores non dedignentur parere, obedientes ei [e 1Kb] tam pro aetate, quam etiam pro morum probitate. Iste se imitandum in cunctis operum exemplis exhibebit. [f 2Kb] Neque imperare illi cuiquam licebit quod ipse non fecerit. Singulos autem hortamentis mutuis excitabit, alloquens cunctos, exhortans, vel aedificans in eis si quid eorum vitae pro uniuscujusque gradu prodesse perspexerit. Circa omnes servans justitiam, contra nullum livore odii inardescens, [Col. 0768A] omnes ex corde amplectens, nullum conversum despiciens, paratus etiam quorumdam infirmitatibus [g 1Kb] compatiendi misericordiam Apostolum sequens: Facti sumus parvuli in medio vestrum, tanquam si nutrix [h 18Kb] foveat pullos suos (I Thess. II).



 VI.---EX REGULA SANCTI BASILII (cap. 12).

Interrog. [i 1Kb] Si licet alicui dicere ex proprio sensu, quod sibi videtur bonum absque testimonio [j 11Kb] Scripturarum, Domino nostro Jesu Christo dicente de Spiritu sancto: Non enim loquetur a se, sed quaecunque audierit, haec loquetur (Joan. XVI). De seipso autem: Non potest filius a se facere quidquam (Joan. V). Et iterum; Ego a me ipso non sum locutus; sed qui me misit Pater, ipse mihi dedit mandatum. Quid dicam, aut quid loquar et scio, quia mandatum ejus [Col. 0768B] vita aeterna est. Sicut dixit mihi Pater, ita loquor (Joan. XII).---Resp. Quis potest in tantum temeritatis progredi, ut audeat a se quidquam vel loqui, vel cogitare? Imo vero sciendum est, quia omnes duce itineris indigemus Spiritu sancto, ut ipse nos in viam dirigat veritatis et in cogitatione et in verbis et in actibus. Caecus est enim et in tenebris degit omnis qui est absque sole justitiae, qui est Dominus noster Jesus Christus; cujus mandatis velut radiis quibusdam illuminamur: Mandatum enim, inquit, Domini lucidum illuminans oculos (Psal. XVIII). Quia ergo in omnibus negotiis, quae inter nos versantur, vel verbis, quaedam quidem per mandatum Dei in divinis Scripturis distinguuntur, quaedam vero reticentur; [Col. 0769A] de nis quidem, quae scripta sunt, nulla prorsus licentia permittitur cuiquam vel admittere quod prohibitum est, vel omittere quod praeceptum est: cum ipse Dominus ita praeceperit dicens: Et custodi verbum hoc, quod ego tibi mando hodie: non adjicies ad illud, neque auferes ab eo (Exod. XXXIV; Deut. XII). Sed et terribilis inest exspectatio judicii, et ignis zelus, qui consumpturus est adversarios et eos qui ausi sunt tale aliquid operari. De his vero quae scripta reticuit, regulam nobis posuit Apostolus dicens: Omnia licent, sed non omnia expediunt. Nemo quod suum est quaerat, sed quod alterius (I Cor. VI, X). [a 53Kb] Itaque omnimode non quae nobis licita sunt, [Col. 0770A] sed quae aedificant proximos, agere debemus; non nobis placere, sed proximis ad aedificationem. Scriptum est enim: Subjecti invicem in timore Christi (Eph. V). Sed rursus Dominus ait: Qui vult in vobis major esse, fiat omnium novissimus et omnium servus (Matth. X). Quod utique qui implere vult, sine dubio proprias amputat voluptates secundum imitationem ipsius Domini dicentis: Descendi de coelo, non ut faciam voluntatem meam, sed voluntatem ejus qui misit me, Patris (Joan. XVI). Et iterum praecepit dicens: Si quis te angariaverit mille passus, vade cum illo alia duo (Matth. V).



CAPUT V. QUALIS DEBET ESSE ABBAS.



 I.---EX REGULA SANCTI BENEDICTI.

[a 1Kb] Abbas qui praeesse dignus est monasterio, semper meminere debet quod dicitur, et nomen majoris factis implere. Christi enim vices agere in monasterio creditur quando ipsius vocatur praenomine, dicente Apostolo: Accepistis spiritum adoptionis filiorum, in quo clamamus, Abba pater (Rom. VIII). Ideoque abbas [b 1Kb] nihil contra praeceptum Domini, quod absit, debet aut constituere, vel jubere: sed jussio [Col. 0769C] ejus, vel doctrina [c 1Kb] fermentum divinae justitiae in discipulorum mentibus conspergatur. Memor semper abbas quia [d 1Kb] doctrinae suae et discipulorum obedientiae, utrarumque rerum in tremendo judicio Dei facienda erit discussio. Sciatque abbas culpae pastoris incumbere quidquid in ovibus paterfamilias [e 1Kb] utilitatis minus potuerit invenire. [f 4Kb] Tantum [g 1Kb] iterum erit liber, ut si inquieto vel inobedienti gregi pastoris fuerit omnis diligentia attributa, et morbidis earum actibus universa fuerit cura exhibita, pastor earum in judicio Domini absolutus dicat cum Propheta Domino: Justitiam tuam non abscondi in corde meo, veritatem tuam et salutare tuum dixi (Psal. XXXIX): ipsi autem contemnentes spreverunt me. Et tunc demum inobedientibus curae suae ovibus [h 1Kb] poena sit eis praevalens ipsa mors. Ergo cum aliquis [Col. 0770C] suscipit nomen abbatis, duplici debet doctrina suis praeesse discipulis; id est, omnia bona et sancta factis amplius, quam verbis ostendat. Ut capacibus discipulis mandata Domini verbis proponat; duris vero et simplicioribus factis suis divina praecepta demonstret. Omnia vero quae discipulis docuerit esse contraria, [i 1Kb] in suis factis indicet non agenda: [Col. 0771A] ne aliis praedicans ipse reprobus inveniatur (I Cor. IX): ne quando illi dicat Deus peccanti: Quare tu enarras justitias meas, et assumis testamentum meum per os tuum: tu vero odisti disciplinam, et projecisti [a 1Kb] sermones meos post te (Psal. XLIX). [b 1Kb] Et qui in fratris tui oculo festucam videbas, in tuo trabem non vidisti (Matth. VII). Non ab eo persona in monasterio discernatur, non unus plus alio ametur, nisi quem in bonis actibus, aut obedientia invenerit meliorem. Non praeponatur ingenuus [c 2Kb] ex servitio convertenti, nisi alia rationabilis causa existat. Quod si ita ratione dictante abbati visum fuerit, et de cujuslibet ordine id faciat: sin alias, propria teneant loca. Quia sive servus, sive liber, omnes in Christo unum sumus, et sub uno Domino [Col. 0771B] aequalem servitutis militiam bajulamus (I Cor. XII): quia non est apud Deum personarum acceptio (Rom. II): sed solummodo in hac parte apud ipsum discernimur, si meliores [ab] aliis in operibus bonis et humiles inveniamur. Ergo aequalis sit ab eo omnibus [Col. 0772A] charitas, una praebeatur [d 1Kb] in omnibus secundum merita disciplina. [e 1Kb] In doctrina namque sua abbas apostolicam debet illam semper formam servare, in qua dicit: [f 1Kb] Argue, obsecra, increpa (II Tim. IV); id est, [g 1Kb] miscens temporibus tempora, terroribus blandimenta; dirum magistri, [h 2Kb] pium patris ostendat affectum. [i 1Kb] Indisciplinatos et inquietos debet durius arguere, obedientes autem et mites, et patientes, ut in melius proficiant obsecrare; negligentes et contemnentes, ut increpet et corripiat, [j 1Kb] ammonemus. [k 1Kb] Neque dissimulet peccata delinquentium, sed mox, ut coeperint oriri, radicitus ea, ut praevalet, amputet, memor periculi Heli sacerdotis de Silo (I Reg. II). Et honestiores quidem, atque intelligibiliores animos prima vel secunda admonitione [Col. 0772B] verbis corripiat: improbos autem et duros, ac superbos, vel inobedientes verberum vel corporis castigatione in ipso initio peccati coerceat: sciens scriptum: [l 1Kb] Stultus verbis non corrigitur (Prov. XVIII). Et iterum: [m 1Kb] Percute filium tuum virga, et [Col. 0773A] liberabis animam ejus a morte (Prov. XXIII). [a 1Kb] Meminere debet semper abbas quod est, meminere quod dicitur; et scire, quia cui plus committitur, plus ab eo exigitur. [b 1Kb] Sciatque quam difficilem et arduam rem suscepit, regere animas, et multorum servire moribus: et [c 1Kb] alium quidem blandimentis, alium vero increpationibus, alium suasionibus. Et secundum uniuscujusque qualitatem vel intelligentiam se omnibus conformet, ut non solum detrimenta gregis sibi commissi non patiatur, verum in augmentatione boni gregis gaudeat. Ante omnia ne, dissimulans aut parvipendens salutem animarum sibi commissarum, [d 3Kb] plus gerat sollicitudinem de rebus transitoriis et terrenis, atque caducis; sed semper cogitet quia animas suscepit regendas, de [Col. 0773B] quibus rationem redditurus est. [e 2Kb] Et, ne causetur de minore substantia, meminerit scriptum: Primum [Col. 0774A] quaerite regnum Dei. et justitiam ejus, et haec omnia adjicientur vobis (Matth. VI). Et iterum: [f 1Kb] Nihil deest timentibus eum (Psal. XXXIII). [g 1Kb] Sciatque quia qui suscepit animas regendas, praeparet se ad rationem reddendam: [h 1Kb] et quantum sub cura sua fratrum se habere scierit numerum, agnoscat pro certo, quia in die judicii ipsarum omnium animarum est redditurus Domino rationem, sine dubio addita et suae animae: et ita timens semper futuram discussionem pastoris de creditis ovibus, cum de alienis [i 1Kb] ratiociniis cavet, redditur de suis sollicitus; et cum de monitionibus suis emendationem aliis subministrat, ipse efficitur a vitiis emendatus.



 II.---EX REGULA SANCTI MACARII (cap. 5).
[Col. 0774B]

[j 1Kb] Debetis, qui praeestis, Patres, tales vos exhibere [k 1Kb] ut ait Apostolus: Estote forma credentibus [Col. 0775A] (I Thess. I). Hoc est, [a 1Kb] pro qualitate quae mysticae pietatis et veritatis fiunt, animas ad coelestia de terrenis erigere, dicente Apostolo Argue, increpa, obsecra cum omni patientia et doctrina (II Tim. IV). Et alio loco inquit: Quid vultis, in virga veniam ad vos, an in Spiritu mansuetudinis? (I Cor. IV.) Decernendum est ab illo qui praeest qualiter circa singulos debeat pietatis officium monstrare, aequitatem [b 3Kb] tenere [debet] non immemor Domini dicentis: In qua mensura mensi fueritis, remetietur vobis (Matth. VII).



 III.---EX REGULA PATRUM (cap. 11).

[c 1Kb] . Abbati vero nulli liceat [d 1Kb] sibi quidquam proprie vindicare, cum omnia, Deo propitio, in illius maneant potestate. [e 1Kb] Si quis vero, quod in regula [f 1Kb] junioribus prohibetur, sibi aliquid [g 1Kb] ex successione [Col. 0775B] parentum, seu quolibet modo, vel donato retinere praesumpserit, et non omnia in commune posuerit, a fratribus arguatur; si in vitio perstiterit, ad notitiam [Col. 0776A] episcopi deferatur: quod si ab episcopo correptus, nec sic emendaverit, deponatur.



 IV.---Item ejusdem (cap. 11).

[h 1Kb] Illud quoque statuimus ut abbates omni tempore cum fratribus reficiant: quia eo tempore quo fratres [i 1Kb] aut pro negligentia arguere, [j 1Kb] aut spiritali debent sermone imbuere, absque certa necessitate se removere non debent.



 V. EX LIBRO ORSIESII AD MONACHOS.

[k 1Kb] Quapropter, o duces et praepositi monasteriorum ac domorum, quibus crediti sunt homines, et [l 84Kb] apud quos inveniuntur K, sive I, sive E, sive A (ut in commune dicam), quibus crediti sunt homines singuli cum turmis suis exspectantes Salvatoris adventum; ut in conspectu illius ornatum armis exercitum [Col. 0776B] praeparetis; [m 1Kb] ne refrigeretis eos in carnalibus, et spiritalia non tribuatis alimenta: aut rursum doceatis spiritalia, et in carnalibus affligatis, [Col. 0777A] in escis videlicet et vestitu: sed et spiritales et carnales cibos pariter tribuite; et nullam detis eis occasionem negligentiae. Aut quae est ista justitia, ut fratres affligamus labore, et ipsi vacemus otio? aut imponamus eis jugum quod ipsi ferre non possumus? Legimus enim in Evangelio: In qua mensura mensi fueritis, remetietur vobis (Matth. VII). Unde et laborem et refrigerium cum ipsis habeamus communia: nec discipulos servos putemus, et illorum tribulatio sit nostra laetitia: ne evangelicus nos cum Pharisaeis sermo corripiat: Vae vobis legis peritis, qui ligatis onera importabilia, et imponitis ea super humeros hominum, et ipsi ne digito quidem audetis attingere (Luc. XI). Sicut aliqui attendentes semetpsos, ut viventes juxta mandatum Dei sibi loquantur et dicant: Quid mihi est cum aliis? ego vero ut [Col. 0777B] serviam Deo et ejus mandata implere possim, non ad me pertinet quid alii faciant? Hos Ezechiel corripit dicens (C. XXXIV): [a 1Kb] O pastores Israel, nunquid pascunt semetipsos pastores? nonne oves pascunt? ecce lac comedebatis, et lanis operiebamini. Quod pingue est immolastis et quod infirmum non confortastis; et quod confractum est, non ligastis, [b 12Kb] quod errabat, non reduxistis; quod perierat, non requisistis, [c 29Kb] quod forte erat, fecistis labore deficere, et dispersistis oves meas. Propterea ipse Dominus ad judicium veniet cum senioribus et principibus suis, complebitur illud in nobis. Exactores vestri depraedantur vos, et qui repetunt, errare vos faciunt. Qui magis audire debemus: Beata terra, cujus rex [d 13Kb] filius ingenui, et principes [Col. 0777C] tui in tempore comedunt in fortitudine, et non confundentur (Eccl. X). Ideo, o homo, usque ad unam animam, quae tibi credita est, monere non cesses, et docere quae sancta sunt, et teipsum bonorum operum praebere exemplum: et cavere quam maxime ne alterum oderis; sed cunctis exhibeas aequalitatem: ne forte, quem tu diligis, Deus oderit; et quem tu odisti, Deus diligat. Nulli erranti pro amicitia [Col. 0778A] consentias, et alterum premas, et alterum subleves, et pereat labor tuus: [e 1Kb] non sedeas in locis humilioribus, in quibus [f 1Kb] Pater noster praecipit penitus non sedendum. Caveant praepositi domorum, ne forsitan quilibet unus e fratribus injuriam praeposito fecerit et iratus ille discernat et dicat: Quid causae habeo ad hominem contemptorem? faciat quod vult, ad me non pertinet. O homo, quid haec loqueris? intellige quo furore supereris, et quod odium occupaverit cor tuum, ut magis tuo vitio quam tuo peccato frater pereat, cui debes ignoscere, et eum suscipere poenitentem, ut possis illud Evangelii dicere: Dimitte nobis debita nostra, sicut et nos dimittimus debitoribus nostris. Si ergo vis ut Deus tua peccata dimittat, et tu dimitte fratri tuo quidquid illud est [Col. 0778B] quod in te peccavit.



 VI.---Item ipsius.

Ex quibus omnibus discimus quod oporteat nos stare ante tribunal Christi, et de singulis non solum operibus, sed et cogitationibus judicari: et post rationem vitae nostrae etiam pro aliis qui nobis crediti sunt reddituros esse similiter rationem. Et hoc non solum [g 1Kb] de praepositis domorum audiendum est, sed et [h 1Kb] de principibus monasteriorum, et de singulis fratribus qui reputantur in plebem, quod omnes invicem debent onera sua portare, ut adimpleant legem Christi (Gal. VI)



 VII.---Item ejusdem.

Vos ergo monasteriorum principes, estote solliciti [Col. 0778C] et adhibete omnem curam pro fratribus cum justitia et timore Dei. Ne abutamini potestate in superbia, sed [i 31Kb] exemplum praebete vos cunctis, et subdito gregi, sicut et Dominus noster in omnibus se exemplum praebuit. Qui posuit quasi oves familias, ut misereamini gregi vobis credito, et memineritis apostolicae sententiae, in qua ait: [j 1Kb] Nihil subtraxi, ut non annuntiarem vobis [k 7Kb] voluntatem Dei. Et iterum: Non [Col. 0779A] cessavi [a 18Kb] deprecando unumquemque vestrum, et docendo vos publice (Act. X). Videte quanta viscera misericordiae fuerint in homine Dei, qui non solum sollicitus est pro omnibus ecclesiis, sed languet cum languentibus, et omnium sustinet passiones. Caveamus ne per nostram negligentiam aliquis scandalizetur et corruat, et obliviscamur verborum Domini Salvatoris qui in Evangelio loquitur: Pater, quos dedisti mihi, non perdidi ex eis aliquem (Joan. XVII). Nullam animam contemnamus, [b 2Kb] ne quisquam per nostram duritiam pereat. Si enim aliquis propter nos mortuus fuerit, anima nostra pro illius anima tenebitur in reatu. Quod quidem et [c 1Kb] Pater noster indesinenter nobis solebat inculcare, et monebat, ne impleretur in nobis illud eloquium: Singuli opprimunt [Col. 0779B] proximum suum. Et iterum: Si invicem mordetis et devoratis, videte ne invicem consumamini (Gal. V). Ex quo apparet, quod, qui alterius servat animam, custos animae suae sit. Sed et vos, [d 18Kb] qui secundi estis monasteriis, primos vos exhibete virtutibus, ne quis vitio vestro pereat: ne incurratis in illud opprobrium, in quo incurrit ille qui comedit et bibit cum ebriis, et non dedit in tempore suo conservis cibaria (Matth. XXIV).



 VIII.---Item ejusdem.

Et vos, Patres, nolite provocare ad iracundiam filios vestros; sed enutrite eos in disciplina et admonitione: et scitote, quod cui plus datum est, plus quaeritur ab eo; et cui plus creditum est, amplius exigitur (Ephes. VI; Coloss. III). Nec tantum ea consideretis [Col. 0779C] quae vobis prosint; sed et illa quae proximis; [Col. 0780A] et impleatur in vobis Scriptura dicens: Quia vos sequimini unusquisque utilitatem domus suae (Agg. I).



 IX.---Item ejusdem.

Saepius dicam, et eadem repetam. [e 1Kb] Cavete, ne alios diligatis, et alios oderitis; ne hunc sustentetis, et illum neglegatis: et cassus inveniatur labor vester, et omnis sudor pereat; et quando exieritis de corpore, et de mundi hujus turbine liberati portum vos putaveritis quietis intrare, tunc inveniatis injustitiae naufragia; et in qua mensura mensi estis remetiatur vobis ab eo qui personas in judicio non accipit. Si quid mortale aut aliquid turpitudinis ob negligentiam praepositorum in domibus commissum fuerit, [f 1Kb] post illorum propria supplicia, praepositus quoque reus tenebitur et criminis. Quod semper nobis [Col. 0780B] sanctae memoriae [g 1Kb] Pater noster solebat ingerere.



 X.---Item ejusdem.

Vos igitur qui estis [h 1Kb] principes monasteriorum, si quos aliqua re videritis indigere, et esse in angustia constitutos, nolite eos negligere, scientes quod reddituri estis rationem pro omni grege, super quem vos Spiritus sanctus constituit inspicere et [i 10Kb] pascere Ecclesiam Dei, quam acquisivit [j 12Kb] proprio sanguine (Act. XX). Propterea nos qui fortiores sumus, debemus infirmitates invalidorum [k 9Kb] portare, et non nobismetipsis placere, sed proximo in [l 9Kb] bonum ad aedificationem (Rom. XV). Nam Christus non sibi placuit, sed sicut scriptum est: Opprobria exprobrantium tibi ceciderunt super me (Psal. LXVIII).



 XI.---EX EPISTOLA SANCTI CAESARII.
[Col. 0780C]

[m 1Kb] Cum vero annuntiandum verbum Dei te fratribus [Col. 0781A] affectaveris, seu pro utilitate animarum, tenoreque regulae constituendo necessitas incubuerit [a 20Kb] altercandi, prius cauta consideratione perpensa, ut quod ore promis, factis impleas, ut quod aliis praedicas, operibus praebeas: scilicet ut in tuis humeris atque cervicibus prius sentias, utrum gravibus aut levibus oneribus colla fratrum onustes; verbi gratia, si jejunium super quotidianum, vel abstinentiam [b 1Kb] extra consuetudinem, nec non, ut assolet, plus solito in synaxi psalmos placuerit decantare. Primus in ecclesia inveniaris, et postremus exeas; primus suscipias laborem, posterior solvas; et in quotidiano corporis alimento atque communi cibo par sis his cum quibus pari in mensa uteris [c 1Kb] consensu; iisdem denique et tu quibus fratres ferculorum saporibus [Col. 0781B] delectare; et aequalia vobis cibaria potionesque communes exhibeant discoferi vel pincernae. Primatumque tuum, quem prior ad mensam tenes, primus ad virtutem parcimoniae vindices, ut abstinentiam, quam lingua praedicat, proximae fauces vel vicinus sentiat stomachus. Ne forte subditi audientes tacitis cogitationibus dicant. [d 1Kb] O quam pulchre nobis abstinentiam praedicat plenus venter, et [e 1Kb] contentos nos jubet esse vilissimis cibis ac poculis, accuratis cibis poculisque refertum guttur et eructans. Illa enim de abstientia praedicatio acceptabilis est, quam lurida jejuniis ora decantant. Et in his omnibus hoc noveris convenire, ut angusti callis itinera, per quae socios ammones [f 1Kb] gradi, prior ipse gradiaris. Omnia quae agenda sunt ante factis impleas, ut postmodum [Col. 0781C] ductilis tuba ex percussione perducta rectius erumpas in voce propter illud Dominicum: Quicunque, inquit, scandalizaverit unum de pusillis istis, qui in me credunt, et reliqua (Matth. XVIII). Inter caetera cum magna tibi cautela custodiendum est, ut omnes in monasterio, quorum gubernacula tuis aequaliter imposuisti cervicibus, diligas: ne unum plus minusve ames; [g 1Kb] sed cuncta quae sunt, in quo possibilitas [Col. 0782A] exstat, aequo moderamine disponas, parique moderatione dispenses, ac parem eis charitatem impertias: et non quibuslibet per privatum amorem, sed cunctis secundum merita singulorum, quae sunt necessaria, largiaris. Non qui tibi vultu intuituque placuerit, [h 1Kb] non quem tibi ad oculum cognoveris, vel a cujus blandiori fueris obsequio delinitus, sed quem amor Christi, et religiosior commendaverit vita, [i 1Kb] praeponas.



 XII.---EX REGULA SANCTI ISIDORI (cap. 2).

[j 1Kb] Abbas citra languoris necessitatem cibos in conspectu pariter cum fratribus sumat: neque cultius quam ea quae in commune consistunt, praeparari sibi quidpiam expetat. Sicque fiat ut, dum praesens est, omnia diligenter administrentur; et dum communia [Col. 0782B] sunt, salubriter et cum charitate sumantur. Aequalia quippe erunt mensarum omnium fercula [k 1Kb] simillimisque alimentis cuncti reficiendi sunt fratres.



 XIII. EX REGULA SANCTI FRUTUOSI EPISCOPI (cap. 20).

Abbas vel praepositus divinis semper officiis et vigiliis intersint et prius ipsi agant, quod alios docent.



 XIV.---EX REGULA FERREOLI (cap. 37).

[l 1Kb] Ut abbatem cunctis quibus praeest monachis strenuitas quidem, sed mansuetudo et potius vita commendet: ita ut illum sanctum magis timeant quam severum et plus [in] metuant quod meritis est primus quam quod honore primarius. [m 1Kb] Habeat enim in correptione modum et in familiaritate temperamentum; [Col. 0782C] eritque in cunctis ita moribus dispensatus, ut et blandimento vocet et terrore castiget, faciens se ab omnibus, eo quod vitia oderit, plus amari. Tota enim ejus conversatio erit quasi positum fundamentum ut in eo superaedificetur quisquis imitatione illius optat bonis Deo meritis proximare. [n 2Kb] Nullus ab ipso erit potestate, sed ratione damnandus; nec tamen ita illi quisquam familiaris, ut caeteris [Col. 0783A] plus praesumat; neque ita offensus, ut ad veniam expleta contritione non redeat. Convenit namque illi omnes timere, qui timetur ab omnibus, totoque studio atque industria providere, ne aliquis ex his quos regendos propria cura suscepit, adverso quolibet casu discedat de numero. Et ideo plurimis medicamentis necesse est illum subvenire monachorum languoribus, et aegritudinibus mentium remedium curae spiritalis inferre. Hoc est, si superbum viderit, jugi exhortatione humilitatis porrigat potionem; si iracundum, patientiae illi afferat unguentum; si mendacium sectantem, veritatis ministret antidotum: beati in hoc ipso Apostoli monitis excitatus, qui dicit: Attende tibi et doctrinae, insta in illis. Hoc enim faciens et teipsum salvum facies, et [Col. 0783B] eos qui te audiunt (I Tim. IV). Et iterum ad Timotheum: Formam habe sanorum verborum, quae a me audisti in fide et dilectione in Christo Jesu (II Tim. I). Et iterum: Tu vero vigila, in omnibus labora, opus fac evangelistae, ministerium tuum imple (II Tim. IV). Similiter et beatus Petrus scribens: Seniores qui in vobis sunt obsecro consenior, et testis Christi passionum, et ejus quae incipiet revelari [a 13Kb] gloriae socius, pascite qui in vobis est gregem Dei (I Petr. V). Et addidit: Neque quasi dominantes in clero, [b 1Kb] sed forma estote gregi, ut cum apparuerit princeps pastorum, [c 1Kb] percipiatis [d 1Kb] illam floridam et immarcessibilem gloriae coronam (Ibid.). Jeremias quoque sanctissimus in persona Domini ait: Dabo vobis pastores secundum cor meum, et pascent vos scientia et doctrina (Jer. [Col. 0783C] III). Et iterum: Haec dicit Adonai Dominus ad pastores [Col. 0784A] Israel: [e 26Kb] Nunquid semetipsos pascunt pastores (Ezech. XXXIV)? Et adjungit: [f 1Kb] Ob hoc, pastores, audite verbum Domini. Haec dicit [g 1Kb] Adonai Dominus: Ecce ego ipse ad pastores, et requiram [h 12Kb] oves meas [i 16Kb] de manibus eorum (Ibid.). Dominus vero idem in Evangelio [j 177Kb] Petrum apostolorum principem, si se amaret, interrogans, adjungit: Pasce oves meas (Joan. XXI). Manifestum est ergo, frater, quisquis praeesse videris monachis, magnum tibi per honorem onus impositum, ita ut, cum dignitate sis primus, desudes omnium pondere sarcinatus. Propter quod recti itineris curre semitam quae ad coelum perducit, et ire ostende gregi inoffensum callem, et sanctitatis [k 1Kb] eum quoque passibus antecede. Atque ita stude, ut non erret quicunque te ducem gradibus imitationis insequitur: [Col. 0784B] ut videaris apostolicae monita sententiae complesse, quae habet: Exemplum esto fidelium in verbo, in conversatione, in charitate, in fide, in castitate (I Tim. IV). Et iterum: Sollicite cura teipsum probabilem exhibere Deo operarium inconfusibilem, recte tractantem verbum veritatis (II Tim. II). Hunc itaque tibi, abbas, [l 1Kb] titulum, ut praetermissum te sermone regulae non doleas, sicque unum te ex congregatione cognoscas, quasi peculiarius annotamus: monentes, seu coram Deo obsecrantes, ut [m 1Kb] haec omnia ferventi studio, etiam [n 1Kb] caetera propter exemplum, quae reliquis sunt dicta, custodias.



 XV.---EX REGULA SANCTI AURELIANI EPISCOPI (cap. 33).
[Col. 0784C]

[o 2Kb] Sanctus abbas extra congregationem non maneat.
[Col. 0785A]


 XVI. Item ex eadem Regula (cap. 42).

Sancto abbati non liceat aliquid de facultatibus monasterii donare aut vendere, nec aliquid contra regulae instituta agere. Quod si facere tentaverit [a 1Kb] secundum consilium et sine consensu fratrum, [b 1Kb] et nostro permisso, non ei acquiescatis, et hoc fieri nulla ratione permittite: quia causam se ante Deum noverit esse acturum.



 XVII.---Item ipse (cap. 48).

[c 1Kb] Sanctus abbas, nisi [d 40Kb] inaequalitate faciente, extra congregationem non reficiat.



 XVIII.---EX REGULA FRUCTUOSI (cap. 9).

[e 1Kb] Abbates per monasteria tota mentis intentione cum fletu et cordis contritione, [f 1Kb] tulta laboris aut [Col. 0785B] itineris occasione, cum omni monachorum congregatione horas canonicas celebrare debent. Et ubi eis [g 1Kb] properandi fuerit necessitas, et horarum cognoverint metas, continuo humi prostrati indulgentias a Domino supplices petant, et suis horis peculiaribus [h 1Kb] id est, secunda, tertia, quarta, quinta, sexta, [Col. 0786A] septima, octava, nona, decima, undecima orare non pigeant; qualiter septem et octo Salomonis congruant dicto: [i 16Kb] Da partem septem, nec non et octo (Eccl. XI, 2): ut per septiformis gratiae Spiritum, et octo beatitudines, [j 1Kb] ac resurrectionis diem liberis gradibus per scalam Jacob Christo sibi desuper innitente quindecim gradibus coeli conscendere valeant regionem.

Secundo, ut per capita mensium abbates de uno confinio uno [k 1Kb] se copulentur loco, et mensuales litanias strenue celebrent; et pro animabus sibi subditis auxilium Domini implorent: quia de ipsis in tremendo judicio cum grandi discussione sperent se Deo rationem reddere.

Tertio qualiter quotidie vivere debeant, ibi disponant; et tanquam [l 1Kb] a saionibus comprehensi ad cellas [Col. 0786B] revertantur [m 1Kb] supplacitati.

Quarto retro acta sanctorum Patrum per [n 1Kb] scripturas sciscitantes revolvant, ut ab ipsis quid facere debeant agnoscant. Et intus ac foris, ante ac retro, plenam mentem oculis habeant: ne, quod absit, in aliquam haeresim devolvantur, ac pereant. Pro hoc [Col. 0787A] ergo semper in communi concilio fratrum [a 1Kb] aequa lance tanquam in penso persistant, ut praeterita recordando, et futura praevidendo, [b 1Kb] et praesentia recordando haeresum non patiantur stimulos.

Quinto, ut cum fratribus advenientibus, hospitibus et peregrinis in una mensa communiter vivant: quia de ipsis Dominus ait: Hospes eram, et collegistis me (Matth. XXV).

Sexto talem sibi consuetudinem debent facere, ut omnem [c 1Kb] cupiditiam et avaritiam a se radicitus arceant. Si hoc malum non esset, idolorum servitutem eam Apostolus non dixisset (Gal. II). Et per hoc virus monachi mentem cognoscimus sauciari. Et a nullo vitio penitus unquam potest liber esse, qui talis consuetudinis vinculo fuerit obligatus, et in Dei [Col. 0787B] et proximi dilectione nunquam erit firmatus. Quia hoc, quod in saeculo concupiscimus, sine dubio proximis invidemus. Unde et Patres sancti Spiritu sancto repleti, ut possent Deum et proximum perfecte diligere, studuerunt in hoc mundo nihil habere. Et quia sine aliquo esse non possumus, ipsum debemus habere, quod nos non pigeat cum necesse fuerit egenti proximo reddere, et a charitate Dei et dilectione proximi nunquam animum relaxare. Cujus videlicet fortitudo charitatis vera sanctae Ecclesiae voce laudatur, cum per Canticorum Canticum dicitur: Valida est ut mors dilectio (Cant. VIII). Virtuti enim mortis dilectio comparatur, quia sine dubio mentem, quam semel coeperit, a dilectione mundi funditus occidit. Tales ergo debent esse abbates, ut [Col. 0787C] possint Deum et proximum diligere: oculos lassos a concupiscentia hujus saeculi mala habentes, quales in paradiso habuit Adam ante transgressum.



 XIX.---EX REGULA CUJUSDAM.

Si quis ex senioribus, sive is qui abbas nuncupatur, voluptuosus existat, et ebriosus et dives, qui huic saeculo conformatur, hoc est, [d 1Kb] in curribus et in equis de loco ad locum discurrat, hic non solum [Col. 0788A] principatu fratrum indignus est, verum etiam [e 1Kb] homicida animarum judicandus est: [f 1Kb] et alius ministerio ejus praeesse constituatur. [g 1Kb] Sin vero non potuerint monachi, [h 1Kb] ab illo exeant, et ille [i 1Kb] excommunicetur. Sin vero poeniteat, subdat se sub manibus senioris et servituti subjiciat, donec probaveritis qui praeest. Monachos in curribus et in equis discurrere praeter infirmos, debiles et claudos non permittimus. Si autem hoc fecerint, [j 1Kb] alieni sint ab unitate fratrum.



 XX.---EX REGULA ORIENTALIUM.

[k 1Kb] Oportet abbatem irreprehensibilem esse, patientem [ [l 1Kb] jejunium,] pium, humilem: ut doctoris et patris locum impleat, seipsum in [m 6Kb] formam praebens bonorum operum, ad cujus ordinationem omnes [Col. 0788B] fratres respiciant, nihil sine consilio et auctoritate ipsius facientes. Qui sustinens necessitatem monasterii, de omnibus quae in monasterio sunt libere judicabit, nullius personam accipiens, nec ulli gratiam praestans: sed unumquemque secundum merita quotidianae conversationis in veritate judicans admoneat, hortetur, castiget, condemnet: [n 1Kb] vel suscipiat, si ita utile videtur. Venientes ad monasterium vel ejiciat, si ita necessitas fuerit, male habitantes.



 XXXI.---EX REGULA SANCTI BASILII (cap. 45).

Int. Quid sentire de se debet is qui praeest, in quibus praecipit, vec imperat?---Resp. Apud Deum quidem sicut minister Christi et dispensator mysteriorum Dei (I Cor. IV); timens ne praeter voluntatem Dei, vel praeter quod in sanctis Scripturis evidenter [Col. 0788C] praecipitur, vel dicat aliquid, vel imperet: et inveniatur tanquam falsus testis Dei, et sacrilegus: vel introducens aliquid alienum a doctrina Domini: vel certe subrelinquens et praeteriens aliquid eorum, quae Deo placita sunt. Ad fratres autem esse debet tanquam si nutrix foveat parvulos suos. Paratus autem secundum quod unicuique expedit, communicare cum eis non solum Evangelium Dei, [Col. 0789A] sed etiam animam suam, memor praecepti Domini ac Dei nostri dicentis: Mandatum novum do vobis, ut diligatis invicem, sicut dilexi vos. Majorem hac charitatem nemo habet, quam ut ponat quis animam suam pro amicis suis (Joan. XV, 13).



 XXII.---Item ejusdem (cap. 13).

Int. [a 1Kb] Quali affectu vel quali sensu oportet increpare eum, qui increpat?---Resp. Ad Deum quidem tali mente esse debet, qualem indicat beatus David dicens: [b 1Kb] Vidi non servantes pactum, et tabescebam: quoniam eloquia tua non custodierunt (Psal. CXVIII). Ad eos autem quos increpat, hunc debet affectum servare, quem pater et medicus [c 26Kb] erga aegrotantem filium servat, et tunc maxime, cum qualitas [d 1Kb] curae tristior videtur et gravior.
[Col. 0789B]


 XXIII.---Item ejusdem (cap. 24).

Int. [e 1Kb] Quali affectu quis debet suscipere correptionem?---Resp. Sicutaeger filius patris et medici de vita sua solliciti: qui etiamsi [f 1Kb] offeratur aliquid asperum ad curandum filium, scit [g 1Kb] [itaque] filius, quod nec pater in aliquo negligere potest de salute filii, nec medicus falli.



 XXIV.---EX REGULA CUJUSDAM (cap. 1).

Abbas, monasterii non tam genere quam sapientia nobilis esse debet: ut qui sermonem ad erudiendas animas justa eruditione lucubrat, propriis actibus non contradicat. Plus etenim [h 1Kb] subjugati praelatorum actuum formam imitantur, quam doctrinae illatae aures accommodant. Debet enim sacris eloquiis [Col. 0789C] opera nectere sacra, ut qui ejus imitatur doctrinam ex voce, imitetur cultum ex opere. Ne, si in aliquo voci opus contradixerit, fructus vocis non obtineat effectum. Sic ergo sit et voce ornatus et opere, ut et opus voci, et vox consentiat operi. Sit continentiae et castitatis flore comptus, et omnium [Col. 0790A] ore laudabilis, omnium desideriis imitabilis exemplo. Sit charitatis benevolentia ornatus, et omnium fidelium laetificet corda: erga peregrinorum et hospitum sollicitudinem [i 1Kb] praestus, erga infirmantium curam sollicitus, erga inopum et aegrotorum juvamen opulentus. Sic delinquentium ignaviam corrigat, ut ad cultum religionis lascivas et [j 1Kb] fessas mentes reducat. Sic misericorditer bonitatis dona distribuat, quatenus ex nimia bonitate, facinorum fomenta non nutriat. Sit ergo bonus bonis per meritum, sit malis malus per flagellum. Quod mediante [k 1Kb] scientia agendum est, juxta psalmistae orationem dicentis: [l 2Kb] Bonitatem et disciplinam et scientiam doce me, [m 3Kb] Domine (Psal. CXVIII). In utroque enim abbati cavendum est, ne aut nimia bonitate in subjectorum [Col. 0790B] cordibus vitia nutriat, aut nimia disciplinae austeritate, quae leni increpatione sananda fuerant, rigida correptione diripiantur. Incautis etenim sic blanda persuasione subveniat, ut eorum saniei antidoti quodammodo medendo curam infundat; sanis vero moribus ea hortando praebeat, ut quae agere coeperunt, meliorando usque ad finem perducant. Nihil etenim prodest coepisse, si in bono opere, quod coeperant, non studeant perseverare. Habeat ergo tot animos pater, quot in suo regimine filios: ut juxta omnium mores, omnium noverit vitia coercere. Tuta sit in omnes prudentia, ut nec pietas disciplinae, nec disciplina pietati locum tollat. Agat omnium curam; ut de omnium profectu mercedis recipiat lucrum; ut ex corruptione praesentis vitae [Col. 0790C] quandoque ereptus, tantum laboris recipiat praemium, quantis ad vincendum inimicum praesidiis praebuit supplementum.



 XXV.---EX REGULA SANCTI ISIDORI (cap. 19).

[n 1Kb] Abbati vel monacho monasterii servum non licebit [a 2Kb] [Col. 0791A] facere liberum. Qui enim nihil proprium habet, libertatem rei alienae dare non debet. Nam sicut et saeculi leges sanxerunt: Non potest alienari possessio, nisi a proprio domino. Omne quod in monasterium in nummo ingreditur, sub testimonio seniorum accipiendum. Eadem pecunia in tribus partibus dividenda est: quarum erit una pro infirmis et senibus, et pro aliquo coemendo in diebus sanctis [Col. 0792A] cultius ad victum fraternum; alia pro egenis; tertia pro vestimentis fratrum et puerorum, vel quibusve ad necessitatem monasterii coemendis. Quas tres partes [b 55Kb] custos sacrarii suscipiat, ac praecipiente abbate sub testimonio praepositi vel seniorum de singulis partibus pro suis necessariis causis expendat.



CAPUT VI. DE ADHIBENDIS AD CONSILIUM FRATRIBUS.
[Col. 0791D]


 I.---EX REGULA SANCTI BENEDICTI.

Quoties aliqua praecipua agenda sunt in monasterio, convocet abbas omnem congregationem, et dicat ipse, [a 1Kb] unde agitur: et [b 1Kb] audiens consilium fratrum [Col. 0792D] tractet apud se; et quod utilius judicaverit, faciat. Ideo autem omnes ad consilium vocari diximus, [c 1Kb] quia saepe juniori Dominus revelat quod melius est. Sic autem dent fratres consilium cum [Col. 0793A] omni humilitatis subjectione; et non praesumant procaciter defendere quid eis visum fuerit. Et magis in abbatis pendeat arbitrio, ut quod salubrius judicaverit, ei cuncti obediant. Sed sicut [a 1Kb] discipulos convenit obedire magistro, ita et ipsum provide, et juste condecet cuncta disponere. In omnibus igitur omnes magistram sequantur regulam, neque ab ea temere [b 1Kb] declinetur a quoquam. Nullus in monasterio proprii sequatur cordis voluntatem. Neque praesumat quisquam cum abbate suo proterve intus et foris monasterium contendere. Quod si praesumpserit, regulari disciplinae subjaceat. Ipse tamen abbas cum timore Dei et observatione regulae omnia faciat sciens se procul dubio de omnibus judiciis suis aequissimo judici Deo rationem redditurum. [Col. 0793B] Si qua vero minora agenda sunt in monasterio, seniorum tantum utatur consilio: sicut scriptum est: [c 32Kb] Omnia fac cum consilio, et post factum non poenitebis (Eccle. XXXII).



 II.---Ex REGULA SANCTI PACHOMII (cap. 8).

[d 1Kb] Si inventus fuerit unus e fratribus aliquid per contentionem agens. Vel contradicens majoris imperio, increpabitur juxta mensuram peccati sui.



 III.---Item ipsius.

[e 1Kb] Igitur qui animo uno esse concupiscunt, et vivere [f 1Kb] mente communi disposuerunt, consiliis majorum [Col. 0794A] inserviant: quid ex consiliis processerit Patrum, id faciant.



 IV.---EX REGULA SANCTI BASILII (cap. 67).

Interrog. [g 1Kb] Si quis non contentus quotidie sibi aliquid injungi de his quae pro mandato Dei incidunt, sed artificium vult discere, quali vitio aegrotat? aut si oportet ei acquiesci?---Resp. Iste talis, et praesumptor est, et sibi placens et infidelis, qui non timet sententiam Domini dicentis: Estote parati, quia, qua hora non putatis, filius hominis veniet (Matth. XXIV). Si enim quotidie exspectat quis Dominum, sollicitus est et trepidus, quomodo praesentem diem non transeat otiosus, et nihil amplius quaerit. Si autem imperatur ei artificium discere, obedientia sua habeat lucrum, [h 1Kb] et in hoc placeat Deo [i 39Kb] et non [Col. 0794B] in eo quod sibi placet, assumat judicium.



 V.---Item ejusdem (cap. 68).

Interrog. [j 1Kb] Si quis industrius sit et promptus ad implenda mandata; agat autem, non quod ei injungitur, sed quod ipse vult, quam mercedem habebit?---Resp. Merces illius illa ipsa est quod sibi placet. Cum autem Apostolus dicat: Unusquisque vestrum proximo suo placeat in bono ad aedificationem (Rom. XV). Et ut amplius inclinaret et constringeret audientes addit dicens: Quia ipse Christus non sibi placuit (Ibid.). Scire debet unusquisque periculum suum [Col. 0795A] esse in eo quod vult sibi placere, simul enim et inobediens [a 9Kb] invenitur



 VI.---Item ejusdem (cap. 81).

Interrog. [b 8Kb] Si omnino volenti litteras discere, vel lectioni vacare, indulgendum est?---Resp. Apostolo dicente: Ut non quae vultis, ea faciatis (Gal. V). In omni negotio sua voluntate permittere unumquemque agere perniciosum est: sed oportet illud suscipere quod ab his qui praesunt injungitur: etiamsi contra voluntatem sit ejus cui injungitur, [c 94Kb] secundum Domini exemplum dicentis: Pater, non mea voluntas, sed tua fiat (Luc. XXII).



 VII.---EX REGULA SANCTI AURELIANI (cap. 23).

[d 1Kb] Artificium vero discendum, aut quamlibet operam [Col. 0795B] faciendam, non pro suo libito eligant, sed in arbitrio abbatis erit, quod utile prospexerit imperandum.



 VIII.---EX REGULA ORIENTALI.

[e 1Kb] Si inventus fuerit unus e fratribus aliquid per contentionem agens, vel contradicens majoris imperio, increpabitur juxta mensuram peccati sui.



 IX.---EX REGULA PATRUM (cap. 1).

[f 1Kb] Ante omnia habentes charitatem, humilitatem, patientiam, mansuetudinem, vel caetera quae docet Apostolus (Col. II); ita ut nemo quidquam suum vindicet; sed sicut scriptum est in Actibus apostolorum, [Col. 0796A] habeant omnia communia (Act. IV). [g 1Kb] Ille vero qui praepositus est, Dei judicium et ordinationem sacerdotis in omnibus timere, diligere et obaudire secundum veritatem debet. Quia si quis illum [h 3Kb] putat [se] spernere, Deum spernit, sicut scriptum est: Qui vos audit, me audit; qui vos spernit, me spernit; et qui me spernit, spernit eum qui me misit (Luc. X). Ita ut sine ipsius voluntate nullus frater quidquam agat, neque accipiat ab aliquo aliquid, neque det, nec usquam prorsus recedat [i 42Kb] sine verbo.



 X.---EX REGULA PAULI ET STEPHANI (cap. 2 et 3).

[j 1Kb] Seniores junioribus affectum paternum impendant. Et cum [k 1Kb] imperandi necessarium fuerit, [l 1Kb] non tumenti animositate, et clamosis vocibus, sed fiducialiter [Col. 0796B] tranquilla simplicitate et auctoritate bonae vitae, ad peragendam communem utilitatem, quae fuerint opportuna, injungant. [m 1Kb] Juniores senioribus sincera subjectione obediant, nec tumenti cervice in quocunque respondeant, aut fastidienti animo, et negligenti aure imperantibus obedire detrectent: sed unanimiter et concorditer, tam in spiritali opere quam in terreno omnes fideli intentione occurrant.



 XI.---EX REGULA CUJUSDAM PATRIS.

[n 1Kb] Nullo alio vitio diabolus monacnum perdit, ac trahit ad mortem, quam cum eum neglectis seniorum [Col. 0797A] consiliis suo judicio [a 1Kb] defensionique [b 1Kb] conspexerit confidere.



 XII.---EX REGULA SANCTI COLUMBANI (cap. 9).

[c 1Kb] Maxima pars Regulae monachorum mortificatio est: quibus nimirum per Scripturam praecipitur: Sine concilio nihil facias (Eccli. XXXII). Ergo, si nihil sine consilio faciendum, totum per consilium est interrogandum. Unde etiam per Moysem praecipitur: [Col. 0798A] Interroga patrem tuum et annuntiabit tibi; majores tuos, et dicent tibi (Deut. XXXII) Sed, licet duris dura videatur haec disciplina, ut scilicet homo de ore pendeat alterius, certis tamen Deum timentibus [d 1Kb] dulcis et secura invenietur, si ex integro et non ex parte conservetur. Quia nihil dulcius est conscientiae securitate, nihil securius est [e 1Kb] animae impunitate, quam nullus sibi ipsi per se potest tradere, quia proprie [f 1Kb] aliquorum est examinis.



CAPUT VII. [a 3Kb] QUAE SUNT INSTRUMENTA BONORUM OPERUM.



 I.---EX REGULA SANCTI BENEDICTI.

[b 3Kb] Inprimis Dominum Deum diligere ex toto corde, [c 1Kb] tota anima, tota virtute. Deinde proximum tanquam seipsum. [d 2Kb] Deinde non occidere. Non adulterari. [Col. 0799A] Non facere furtum. Non concupiscere. Non falsum testimonium dicere. [a 1Kb] Honorare omnes homines. Et quod sibi quis fieri non vult, [b 2Kb] alii ne faciat. [c 2Kb] Abnegare semetipsum sibi, [d 1Kb] ut sequatur Christum. [e 1Kb] Corpus castigare. [f 1Kb] Delicias non amplecti. [g 1Kb] Jejunium amare. Pauperes recreare. Nudum vestire. [h 1Kb] Infirmum visitare. [i 1Kb] Mortuum sepelire. [j 1Kb] In tribubulatione [Col. 0800A] subvenire. [k 1Kb] Dolentem consolari. [l 1Kb] A saeculi actibus se facere alienum. Nihil amori Christi praeponere. [m 54Kb] Iram non perficere. Iracundiae tempus non reservare. Dolum in corde non tenere. [n 1Kb] Falsam pacem non dare. Charitatem non derelinquere. [o 1Kb] Non jurare, [p 1Kb] ne forte perjuret. [q 1Kb] Veritatem ex corde, et ore proferre. Malum pro malo non reddere. Injuriam [Col. 0801A] non facere: sed et factam patienter sufferre. [a 1Kb] Inimicos diligere. [b 1Kb] Maledicentes se non [c 1Kb] remaledicere, sed magis benedicere. Persecutionem propter justitiam sustinere. Non esse superbum. Non vinolentum. Non multum edacem. Non somnolentum. Non pigrum. [d 22Kb] Non murmuriosum. [e 1Kb] Non detractorem. [f 1Kb] Spem suam Deo committere. [g 1Kb] Bonum aliquid in se cum viderit, Deo [h 1Kb] applicet, non sibi. [Col. 0802A] [i 1Kb] Malum vero a se factum sciat, et sibi reputet. [j 1Kb] Diem judicii timere. Gehennam expavescere. [k 3Kb] Vitam aeternam omni concupiscentia spiritali desiderare. [l 2Kb] Mortem quotidie ante oculos suspectam habere. Actus vitae suae omni hora custodire. [m 1Kb] In omni loco Deum se respicere pro certo scire. Cogitationes malas cordi suo advenientes mox ad Christum allidere, [n 1Kb] et seniori spiritali patefacere. [o 1Kb] Os suum a [Col. 0803A] malo vel pravo eloquio custodire. [a 1Kb] Multum loqui non amare. [b 1Kb] Verba vana, aut risui apta non loqui. [c 1Kb] Risum multum aut excussum non amare. [d 1Kb] Lectiones sanctas libenter audire. [e 179Kb] Orationi frequenter incumbere. [f 1Kb] Mala sua praeterita cum lacrymis vel gemitu quotidie in oratione Deo confiteri: de ipsis malis de caetero emendare. Desideria carnis non perficere. [g 1Kb] Propriam voluntatem odire. [h 1Kb] Praeceptis abbatis in omnibus obedire, etiamsi ipse aliter, quod absit, agat [i 1Kb] memores illius Dominici praecepti: Quae dicunt facite: quae autem faciunt, facere nolite (Matth. XXIII).

Non velle dici sanctum, antequam sit: [j 2Kb] sed prius [Col. 0804A] esse quod verius dicatur. Praecepta Dei factis quo tidie adimplere. [k 1Kb] Castitatem amare. [l 1Kb] Nullum odire. [m 1Kb] Zelum non habere. Invidiam non exercere. Contentionem non amare. Elationem fugere. Seniores venerari. Juniores diligere. [n 1Kb] In Christi amore pro inimicis [o 1Kb] orare. [p 1Kb] Cum discordantibus ante solis occasum in pacem redire. [q 1Kb] Et de Dei misericordia nunquam desperare. Ecce haec sunt instrumenta artis spiritalis, quae cum fuerint a nobis die noctuque incessabiliter adimpleta, et in die judicii reconsignata, illa merces nobis a Domino recompensabitur, quam ipse promisit, quod oculus non vidit, nec auris audivit, quae praeparavit Deus his qui diligunt [Col. 0805A] eum. Officina vero ubi haec omnia diligenter operemur, claustra sunt monasterii et stabilitas in congregatione.



 II.---EX REGULA SANCTI MACARII.

[a 1Kb] Milites ergo Christi sic taliter suos debent componere gressus, charitatem in se perfectissimam continentes Deum ex tota anima diligere, et ex tota mente, et ex toto corde, et ex tota virtute sua, invicem inter se perfectissimam sectantes obedientiam. Pacifici, mites, moderati; non superbi, non injuriosi, non susurrones, non irrisores, non verbosi, non praesumptuosi, non sibi placentes, sed Deo, cui militant, Christo. Non blasphemiam sectantes, nec dicere quidquam praeter quod bonum [Col. 0805B] est. Ad obsequium non pigri, ad orationem parati, in humilitate perfecti, in obedientia [b 1Kb] praecincti, in vigiliis instantes, in jejunio hilares. Nullus se [ab] alio justiorem arbitretur; [c 1Kb] sed unusquisque omnibus se inferiorem contemnat. Qui se exaltat, humiliabitur; et qui se humiliat, exaltabitur. Praeceptum senioris est, ut salutem suscipias; non murmurando ullam operam facias; non responsionem contra praeceptum usurpes, non te extollas, aut magnifices utilem operam aliquam fecisse. Non acquirendo aliquid lucri congaudeas, aut in damno contristeris. Non te familiaritas aliqua saecularis trahat, sed tota dilectio tua in cellula demoretur. [d 1Kb] Cellam ut paradisum habeas. Fratres tuos spiritales ut aeternos confidas habere parentes. Praepositum [Col. 0805C] monasterii timeas ut dominum, diligas ut parentem. Similiter quoque et omnes oportet diligere fratres, cum quibus etiam te confidas [e 1Kb] videre gloriam Christi. Non oderis laboriosam operam, otium quoque ne sectaveris, in vigiliis confectus, in opere justo affectus, ambulans quasi dormitans, lassus ad stratum tuum venias: cum Christo requiescere credas. [f 1Kb] Cursumque monasterii super omnia diligas. [Col. 0806A] Qui vero saepius orare voluerit, uberiorem inveniet misericordiam Christi.



 III.---EX REGULA SANCTI BASILII (cap. 41).

Interrog. [g 14Kb] Quid est maledicus, id est .---Resp. Omnis sermo qui ob hoc profertur ut infamet aliquem, deroget vel male commendet, [h 9Kb] maledicus est, etiamsi non videatur esse injuriosus. Et hoc manifestum est ex sententia Evangelii, cum dicit de Judaeis: Quia maledixerunt eum dicentes: Tu sis ex discipulis ejus (Joan. IX).



 IV.---Item ejusdem (cap. 42).

Interrog. [i 1Kb] Quid est detractio vel derogatio?---Resp. Duas opinor esse causas, in quibus licet alicui dicere et retractare aliena mala: [j 1Kb] si quando consilium habere necesse est cum caeteris, qui in hoc [Col. 0806B] ipsum videntur assumi, quomodo corrigatur is qui peccavit, vel male aliquid egit. Et rursum si quando necesse est praevenire aliquem et commonere ne forte incurrat in consortium alicujus mali, dum eum putat esse bonum: quia Apostolus dicit: Nolite commisceri cum hujusmodi (II Thess. III). [k 29Kb] Item in Salomone: Noli manere cum homine iracundo, ne forte vias ejus discas et sumas laqueum animae tuae (Prov. XXII). Quod et ipsum Apostolum fecisse invenimus per hoc quod scribit ad Timotheum dicens: Alexander aerarius multa mala mihi ostendit; quem tu quoque devita: valde enim restitit nostris sermonibus (II Tim. IV). Praeter hujusmodi autem necessitates quicunque dicit aliquid adversus aliquem, ut vel deroget ei vel obtrectet, istud est detrahere, etiamsi [Col. 0806C] vera esse videantur quae dicit.



 V.---Item ejusdem (cap. 43).

Interrog. [l 1Kb] Qui detrahit fratri, audit detrahentem, et patitur, quid dignus est?---Resp. Excommunicari debet. Detrahentem, inquit, occulte adversus proximum suum, hunc persequebar (Ps. C). Et alibi dictum est: [m 52Kb] Noli libenter audire detrahentem, ne forte eradiceris (Prov. XX).
[Col. 0807A]


 VI.---Item ejusdem (cap. 44).

Interrog. [a 1Kb] Quod si de eo, qui praeest, detraxerit, quomodo eum observabimus?---Resp. Et in hoc manifestum est judicium iracundiae Dei, quae facta est super Mariam, dum detraxit de Moyse: et peccatum ejus, nec ipso quidem Moyse orante, inultum Deus esse permisit (Num. XII).



 VII.---Item ejusdem (cap. 61).

Interrog. [b 1Kb] Quomodo intelligitur superbus, vel quomodo curatur.---Resp. Intelligitur quidem ex eo quod ea semper quae eminentiora sunt quaerit. Curatur autem, si credat sententiae ejus quae dixit: Deus superbis resistit (Jac. IV). Illud sane sciendum est quod quomodo quis timeat damnationem superbiae, impossibile est curare hoc vitium, nisi abstrahat se, [Col. 0807B] et secedat ab omnibus occasionibus elationis. Sicut impossibile exstingui linguam alicujus, vel gentis loquelam, vel artificium aliquod, nisi quis omni genere se penitus abstrahat non solum ab agendo, vel loquendo [vel movendo], sed etiam audiendo eos qui loquuntur, vel videndo eos qui agunt id quod oblivisci cupit. Et hoc observandum est de omnibus vitiis.



 VIII.---Item ejusdem (cap. 90).

Interrog. [c 1Kb] Quomodo oportet jejunare, cum necessarium jejunium injungitur, si aliquando quod religio deposcit explendum tanquam ex necessitate, an voluntarie?---Resp. Domino dicente: Beati qui esuriunt et sitiunt justitiam (Matth. V), omne quod ad religionem pertinet, nisi ex proposito et religione [Col. 0807C] fiat, periculum generat. Debet ergo jejunio sociari devotio. Quia autem necessarium sit jejunium in talibus quibusque causis, [d 1Kb] et maxime cum desideramus aliquid impetrare de Domino, etiam sanctus Apostolus docet, qui inter caeteras suas virtutes addidit [e 22Kb] etiam hoc dicens: Quia in jejuniis [f 1Kb] frequenter (II Cor. XI).



 IX.---Item ejusdem (cap. 138).

Interrog. [g 1Kb] Quomodo possumus timere judicia Dei.---Resp. Naturaliter exspectatio omnis mali timorem incutit. Ita namque etiam bestias timemus et principes, scientes imminere ab eis aliquid quod ad vitae exitium pertinet. Si ergo credamus quia verae sunt [Col. 0808A] comminationes futuri judicii et recordemur terribile illud futuri examinis tribunal, timebimus judicia Dei.



 X.---EX REGULA SANCTI ISIDORI (cap. 4).

[h 1Kb] Monachis autem summopere studendum est ut apostolicam vitam tenentes, sicut in unum constituti esse noscuntur, ita cor unum habeant in Deo, nihil sibi proprium vindicantes, [i 3Kb] [nihilque in] quantulumcunque amorem rei privatae gerentes; sed juxta exemplum apostolicum omnia communia habentes, in praeceptis Christi permanendo proficiant, [j 1Kb] Patri honorem debitum reverentes, erga seniores obedientiam, erga aequales incitamentum virtutum, erga minores exempli boni ministerium conservabunt. Nemo caeteris se judicet meliorem, sed inferiorem omnibus deputans tanta humilitate clarescat, quanto [Col. 0808B] plus caeteris culmine virtutum coruscat. Abstineat etiam a furore et detractione, parcat monachus linguae. [k 1Kb] Indecenter quoque vel [l 1Kb] notabiliter non incedat. Philargyriae contagium ut lethiferam pestem abhorreat, a turpibus verbis vel otiosis linguam avertat, atque indesinenter cor mundum labiaque exhibeat. Affectus quoque animi turpes ab intentione cogitationis abstergat, seque per compunctionem cordis in studio sancto meditationis exerceat. Torporem somni atque pigritiae fugiat, vigiliisque et orationibus sine intermissione intendat. Gulae concupiscentiam deprimat, atque abstinentiae virtutibus semetipsum pro studio domandarum libidinum affligat, domans jejuniis carnem, quantum valetudo corporis sinit. Livore quoque invidiae de fraternis profectibus [Col. 0808C] nequaquam tabescat; sed quietus atque pacificus per amorem fraternae dilectionis de cunctorum gaudeat meritis. Iracundiae perturbationem a se rejiciens, et patienter omnia sustinens, nulla tristitia, nullo temporali moerore affectus, sed contra omnia adversa interiori gaudio fretus, ipsam postremo vanae gloriae laudem procul a se abjiciat, ut dum his institutis radiat, merito nomen suae professionis retineat.



 XI.---EX REGULA SANCTI ISIDORI (cap. 24).

[m 1Kb] Transeuntibus de hac luce fratribus, antequam sepeliantur, pro dimittendis eorum peccatis [n 149Kb] sacrificium offeratur. Corpora fratrum uno sepelienda sunt loco, ut quos viventes charitatis tenuit unitas, [Col. 0809A] morientes unus locus amplectatur. Pro spiritibus defunctorum [a 1Kb] altera die post Pentecosten sacrificium Deo offeratur, ut beatae vitae participes facti purgatiores corpora sua in die resurrectionis recipiant. Haec igitur, o servi Dei, milites Christi, contemptores mundi, ita vobis custodienda volumus, ut majorum praecepta [ [b 1Kb] patrum] per omnia conservetis. Suscipite igitur inter illa et hanc admonitionem nostram, humili corde custodientes quae dicimus, libenter sumentes quae dispensamus: quatenus vobis de effectu operis sit gloria, et nobis pro ipsa admonitione postulata proveniat venia. Deus [Col. 0810A] autem omnipotens custodiat vos in omnibus bonis: et quomodo coepit sic confirmet gratiam suam in vobis. Amen.



 XII.---EX REGULA SANCTI PACHOMII (cap. 127).

[c 1Kb] Si frater dormierit, [d 1Kb] omnis eum fraternitas prosequatur. [e 1Kb] Nemo remaneat absque majoris imperio, [f 1Kb] nec psallat, nisi ei jussum fuerit; nec post alterum psalmum jungat alterum sine praepositi voluntate.



 XIII.---EX REGULA SANCTI FERREOLI (cap. 23).

[g 29Kb] Ut jurandi consuetudo ad integrum, si fieri potest, [Col. 0811A] de monachorum interlocutione tollatur: ut, etsi secundum humanam fragilitatem minus forsitan possunt mendacii cavere peccatum, possint saltem damnandum vitare perjurium. Quos rogo simul atque commoneo ut studeant in usum habere verba sacra, ne unquam necessaria sint sacramenta. Quam enim hujus vitii debeant omnes vitare flagitium, beato apostolo monente, didicimus. Nolite jurare neque per coelum, neque per terram, neque aliud quodcunque juramentum. Sit autem verbum vestrum, Est est, Non non; ut non sub judicio decidatis (Luc. V). Et illud similiter divinae Scripturae: Vir multum jurans replebitur iniquitate, et non discedet de domo illius plaga (Eccli. XXIII). His namque magnis atque evidentissimis documentis etiam lectio Evangelii, [Col. 0811B] quae maxima est plenitudo, similiter attestatur, dicente Domino ad discipulos: Audistis quia dictum est antiquis: Non perjurabis, reddes autem Domino juramenta tua. Ego autem dico vobis non jurare omnino: neque per coelum, quia thronus Dei est; neque per terram, quia scabellum pedum ejus est; neque per Hierosolymam, quia civitas est magni regis; neque per caput tuum juraveris, quia non potes unum capillum album facere, aut nigrum. Sit autem sermo vester, Est est, Non non (Matth. V). Sufficiat ergo nos propria inserenda monita [a 1Kb] exemplis docuisse vitanda.



 XIV.---EX REGULA AURELIANI (cap. 9).

[b 1Kb] Non juretis, quia Dominus dixit: [c 1Kb] Nolite jurare [Col. 0811C] (Matth. V). Et alia Scriptura: Vir multum jurans implebitur iniquitate, nec discedet de domo ejus plaga (Eccli. XXIII).
[Col. 0812A]


 XV.---Item ejusdem (cap. 10).

[d 1Kb] Non maledicatis, quia scriptum est: Maledici regnum Dei non possidebunt (I Cor. VI).



 XVI.---Item ejusdem (cap. 11).

[e 1Kb] Mentiri omnino non liceat, quia os quod mentitur, occidit animam (Sap. I). Et illud: perdes [f 1Kb] eos qui loquuntur mendacium (Psal. V).



 XVII.---Item ejusdem (cap. 12).

Iracundiam nullus usque ad aliam diem protrahere praesumat. Quod si, ut habet humana fragilitas, sermo durior inter fratres ortus fuerit, invicem sibi veniam petere et debita relaxare debebunt propter Domini mandatum, ubi dicit: Si recordatus fueris quia frater tuus habet aliquid adversus te, relinque munus tuum ante altare, et vade prius reconciliari [Col. 0812B] fratri tuo, et tunc veniens offeres munus tuum (Matth. V). Et: [g 1Kb] Si non dimiseritis hominibus peccata eorum, nec Pater vester coelestis dimittet vobis peccata vestra (Matth. VI). Item: [h 1Kb] Si septies in die peccaverit in te, et conversus dixerit: Poenitet me, dimitte illi (Luc. XVII). Et: Non dico tibi usque septies sed usque septuagies septies (Matth. XVIII). Et alia Scriptura: Ira enim viri justitiam Dei non operatur (Jac. I). Et Apostolus: Sol non occidat super iracundiam vestram (Eph. IV). Quod si, quod Deus avertat, diabolo instigante, ita fuerit quis furore repletus, ut ista mandata pertinaci corde contemnat, et unus de illis qui discordantes sunt, praevenerit alium veniam ei petens; si ille cui petit non dimiserit, [i 1Kb] legitimam disciplinam accipiat, ut ad charitatem [Col. 0812C] se corrigat. Quod si ambo despexerint, pariter a communione [j 1Kb] vel cibo suspendantur, donec invicem sibi reconcilientur.



 XVIII.---INCIPIUNT GESTA A BEATO AUGUSTINO, QUANDO SIBI SUCCESSOREM ELEGIT.

[k 1Kb] Gloriosissimo Theodosio duodecies et [l 1Kb] Valentiniano [Col. 0813A] Augusto iterum consule, cum Augustinus episcopus una cum Regiliano et Martiniano coepiscopis suis consedisset [a 1Kb] in ecclesia Pacis Iponiensium [b 1Kb] regionum, praesentibus Saturnino, [c 1Kb] Leporio, [d 1Kb] Barnaba, Fortunatiano, Rustico, [e 1Kb] Lazaro et [f 1Kb] Eraclio presbyteris, astanti clero et frequenti populo, Augustinus episcopus dixit: Quod hesterno die promisi charitati vestrae propter quod volui frequentius convenire, et video frequentius convenisse, mora omni postposita, hoc agendum est. Si enim aliud velim loqui, in illud [g 1Kb] suspensi sumus. Audistis, omnes in hac vita mortales sumus, et dies vitae nostrae ultimus omni homini est semper incertus. Verum tamen in infantia speratur pueritia, in pueritia speratur adolescentia, in adolescentia speratur juventus, [Col. 0813B] in juventute speratur gravitas, in gravitate speratur senectus. Utrum contingat, incertum est. Senectus autem aliam aetatem quam speret, non habet. Incertum est enim ipsa senectus quandiu sit homini: illud tamen certum est nullam remanere aetatem quae possit succedere senectuti. Quia voluit Deus, ad istam civitatem cum vigore aetatis adveni: sed tamen juvenis fui et senui. Scio per obitum episcoporum per contentiosos, ambitiosos aut seditiosos solere Ecclesias perturbari; et, quod saepe sum expertus et dolui, debeo, quantum ad me attinet, ne contingat, huic prospicere civitati. Sicut novit charitas vestra, in Milevitana Ecclesia modo fui. Petierunt enim me fratres, et maxime servi Dei, qui ibi sunt, ut venirem. Quia post obitum beatae memoriae fratris [Col. 0813C] coepiscopi mei [h 1Kb] Severi, nonnulla ibi perturbatio timebatur. Veni, et quomodo voluit, [i 1Kb] Deus adjuvit nos per suam misericordiam. Acceperunt episcopum, [Col. 0814A] quem vivus designaverat episcopus eorum. Hoc enim eis cum innotuisset, voluntatem [j 1Kb] praecedentis episcopi sui libenter amplexi sunt. Minus tamen aliquid factum erat. Unde nonnulli contristabantur, quia frater Severus credidit posse sufficere, ut successorem suum apud clericos designaret: ad populum inde non est locutus. Et erat inde aliquorum nonnulla tristitia. Quid plura? Deo placuit, fugata est tristitia, gaudium successit, ordinatus est episcopus quem praecedens episcopus designaverat. Ergo, ne aliquid de me quaeratur voluntatis meae, quam credo Dei esse, in omnium vestrum notitiam [k 1Kb] profero. Presbyterum Eraclium mihi successoren volo. A populo acclamatum est Deo laudes, Chri sto laudes. Dictum est vicies tercies. Exaudi, Christe, [Col. 0814B] Augustino vitam. Dictum est sexies vicies. Te Patrem, te episcopum. Dictum est octies. Cumque reticeretur, Augustinus episcopus dixit, Non est opus me de laudibus ejus aliquid dicere; faveo sapientiae, parco verecundiae.



 XIX.---EX DOCTRINA SANCTI ORSIESII.

[l 1Kb] Non irascamur invicem. Etiamsi ira nos vicerit, [m 1Kb] non peccamus irati solis occubitum poenitentia praevenientes (Eph. IV). Meminerimus esse praeceptum quoties peccanti in nos ignoscere debemus, et munus nostrum relinquere ante altare, quod nequaquam suscipitur, nisi fuerit reconciliatione placabile (Luc. VII); ut possimus dicere: Dimitte nobis debita nostra, sicut et nos dimittimus debitoribus nostris (Luc. XI). Et Apostolus dicit: Si [Col. 0814C] quis habet adversus aliquem [n 1Kb] querimoniam, sicut et [o 1Kb] Christus [p 24Kb] donavit nobis, [q 12Kb] sic facite (Col. III)
[Col. 0815A]


 XX.---EX REGULA MAGISTRI (cap. 4).

Interrogatio discipuli. [a 14Kb] Quae sunt ferramenta spiritalia, cum quibus operari possumus artem divinam?---Resp. Dei per magistrum. Quae fides, spes, charitas, gaudium, mansuetudo, humilitas, obedientia, taciturnitas, prae omnibus castitas corporum, conscientia simplex, abstinentia, simplicitas, benignitas, bonitas, misericordia: prae omnibus pietas, temperantia, vigilantia, sobrietas, justitia, aequitas, veritas, dilectio, mensura, modus, et perseverantia usque in finem.



 XXI---Item ejusdem (cap. 5).

Interrogatio discipuli. Quae est materies vel causa malorum quae in fornace timoris Dei excoqui debet, vel quae est aerugo vel sorditatio vitiorum quam de [Col. 0815B] nobis debet lima justitiae mundare?---Resp. Dei per magistrum. Cavenda in nobis vitia haec sunt. Primo [Col. 0816A] superbia, deinde inobedientia, multiloquium, falsitas, avaritia, cupiditas, zelus, invidia, iniquitas, odium, inimicitia, ira, contentio, fornicatio, ebrietas, voracitas, murmurium, impietas, injustitia, pigritia, furtum, detractio, scurrilitas, levitas, immunditia, vaniloquium, risus multus, vel excussus, subsannatio, concupiscentia, dolus, ambitio, vacatio. Haec omnia non sunt a Deo, sed opera sunt diaboli, quae in die judicii a Deo meritum suum perpetui ignis gehennam merentur.



 XXII.---Item ejusdem (cap. 6).

Interrogatio discipuli. [b 1Kb] Quod est officium divinae artis, vel operatio spiritalium ferramentorum?---Resp. Dei per magistrum. Officina vero monasterium est, in qua ferramenta cordis in corporis clusura opus [Col. 0816B] divinae artis diligenti custodia perseverando operari potest.



CAPUT VIII. DE OBEDIENTIA.
[Col. 0815C]


 I.---EX REGULA SANCTI BENEDICTI.
[Col. 0815C]

[a 1Kb] Primus humilitatis gradus est obedientia sine mora. Haec convenit his qui nihil sibi [b 1Kb] a Christo charius [c 3Kb] aliquid [d 1Kb] existimant [e 1Kb] propter servitium sanctum quod professi sunt, seu propter metum gehennae, vel gloriam vitae aeternae, mox ut aliquid [Col. 0816C] imperatum a majore fuerit, [f 1Kb] ac si divinitus imperetur, moram pati nesciunt in faciendo; de quibus Dominus dicit: [g 1Kb] Obauditu oris obedivit mihi (Psal. XVII). Et item dicit doctoribus: Qui vos audit, me audit (Matth. X). [h 1Kb] Ergo hi tales relinquentes statim quae sua sunt, et voluntatem propriam deserentes, [Col. 0817A] mox [a 1Kb] exoccupatis [b 1Kb] mentibus, et quod agebant imperfectum relinquentes, vicino obedientiae pede jubentis vocem factis sequuntur: et veluti uno momento [c 1Kb] praedicta magistri jussio, et perfecta discipuli opera in velocitate timoris Dei [d 1Kb] ambae res [e 1Kb] communiter citius [f 1Kb] explicantur, quibus ad vitam aeternam gradiendi amor incumbit. Ideo angustam viam arripiunt. Unde Dominus dicit: Angusta via est quae ducit ad vitam (Matth. VII). [g 1Kb] Ut non suo arbitrio viventes, vel desideriis suis et voluptatibus obedientes, sed ambulantes alieno judicio et imperio, in coenobiis abbatem sibi praeesse desiderant. Sine dubio hi tales illam Domini [h 1Kb] imitantur sententiam, qua dicit: Non veni facere voluntatem meam, sed ejus qui misit me (Joan. V). Sed haec ipsa obedientia tunc acceptabilis [Col. 0817B] erit Deo et dulcis hominibus, si quod jubetur, non trepide, non tarde, non tepide, aut [i 1Kb] cum murmurio, vel cum responso nolentis efficiatur. Quia obedientia quae majoribus praebetur, Deo exhibetur. Ipse enim dixit: Qui vos audit, me audit (Matth. X) Et cum bono animo a discipulis praeberi oportet, quia: Hilarem datorem diligit Deus (II Cor. IX). Nam cum malo animo si obediat discipulus, et non solum ore, sed etiam in corde si murmuraverit, etiamsi impleat jussionem, tamen acceptum jam non erit Deo, qui cor [ejus] respicit murmurantis. Et pro tali facto nullam consequitur gratiam. Imo poenam murmurantium incurrit, si non cum satisfactione emendaverit.



 II.---EX REGULA PATRUM (cap. 4).
[Col. 0817C]

Volumus ergo unum praeesse seniorem super omnes fratres, nec ab ejus consilio vel imperio quidquam sinistrum declinare; sed sicut imperio Domini omni laetitia obedire, dicente Apostolo ad Hebraeos: [j 1Kb] Obedite praepositis vestris, quia ipsi vigilant pro vobis (Hebr. XIII). Et Dominus dixit: [k 1Kb] Nolo sacrificium, sed obedientiam. Considerandum [Col. 0818A] est quoque ab his qui se tali opere unanimes esse cupient quia per obedientiam Abraham placuit Deo et Dei amicus appellatus est; per obedientiam ipsi apostoli meruerunt testes Domino in tribubus et populis esse. Ipse quoque Dominus Deus noster de supernis ad inferiora descendens ait: Non veni facere voluntatem meam, sed ejus qui me misit (Joan. VI). His ergo tantis virtutibus firmata obedientia magnopere, magno studio teneatur.



 III.---EX REGULA SANCTI COLUMBANI (cap. 1).

[l 1Kb] Primo omnium docemur Deum diligere ex toto corde, et tota mente, et ex totis viribus; et proximum tanquam nosmetipsos. [m 1Kb] Deinde ad primum [n 1Kb] verbum senioris omnes ad obediendum audientes surgere oportet. Quia obedientia Deo exhibetur, [Col. 0818B] dicente Domino nostro Jesu Christo: Qui vos audit, me audit (Matth. X). Si quis igitur verbum audiens non statim surrexerit, inobediens judicandus est; qui autem contradixerit, contumaciae crimen incurrit. Et ideo non solum inobedientiae reus est, sed etiam contradictionis aditum multis aperiens, multorum destructor aestimandus est. Si quis vero murmuraverit, et ipse tanquam non ex voto obediens, inobediens putandus est. Idcirco opus ejus abjiciatur, donec illius bona voluntas cognoscatur. Obedientia autem usque ad quem finem definitur? Usque ad mortem certe praecepta est. Quia Christus usque ad mortem obedivit Patri pro nobis, cum ipse nobis per Apostolum insinuat dicens: Hoc sentite in vobis, quod et in Christo Jesu: qui cum in [Col. 0818C] forma Dei esset, non rapinam arbitratus est esse se aequalem Deo: sed semetipsum exinanivit formam servi accipiens, [o 1Kb] et specie inventus ut homo. Humiliavit semetipsum factus [p 3Kb] obediens Patri usque ad mortem, mortem autem crucis (Phil. II). Nihil itaque recusandum est obedientibus veris Christi discipulis, quamvis durum et arduum sit; sed [q 54Kb] cum [Col. 0819A] fervore, cum laetitia arripiendum est. Quia si talis non fuerit obedientia, non erit acceptabilis Deo, qui ait: Et [a 9Kb] qui non accipit crucem suam et sequitur me, non est me dignus (Luc. XIV). Et ideo dicit de digno discipulo: Ut ubi ego sum, [b 1Kb] ibi sit minister meus (Joan. XI).



 IV.---Ex eadem Regula (cap. 9).

[c 1Kb] Hoc namque defendit a timore judicii, quod jam examinavit judicis censura, cui alieni ponderis imponitur moles, et totum portat quod suscipit. [d 1Kb] Majus enim, ut scriptum est, periculum judicantis quam ejus qui judicatur. [e 1Kb] Quicunque itaque semper interrogaverit, [f 1Kb] si servaverit, nunquam errabit. Quia si alterius erraverit responsio, fides credentis et labor obedientis non errabunt, neque mercede interrogantis [Col. 0819B] carebunt. [g 15Kb] Nam si per se aliquid discusserit, qui debuit interrogare, in hoc ipso arguitur peccasse, quod judicare praesumpserit, qui debuit interrogare seniorem. [h 1Kb] Etsi rectum fuerit, pravum deputabitur, dum per hoc a recto declinavit. Quia nihil audet per se judicare, cujus officium est tantum obedire. Cum haec igitur ita sint, cavenda ubique est superba monachis libertas, ac vera humilitas discenda sine murmuratione et haesitatione obedientibus, [i 1Kb] quo juxta Domini verbum jugum Christi suave, et onus ejus leve sentiant. Alioquin donec Christi humilitatem discant, suavitatem jugi ejus et oneris illius levitatem non sentient.



 V.---EX REGULA SANCTI FERREOLI (cap. 1).
[Col. 0819C]

Primum ut monachus, quem proprie manet multas in se virtutes aedificare, obedientiae in se collocet fundamentum, ut compleat illa quae beatus Apostolus nos ammonet, cum praecipit dicens: Obedite praepositis vestris, et subjacete eis: ipsi enim pervigilant [Col. 0820A] quasi rationem pro animabus vestris reddituri. Ut cum gaudio hoc faciant non gementes. Hoc enim non expedit vobis (Hebr. XIII).



 VI.---EX REGULA CUJUSDAM PATRIS.

Si quis ad vocem [j 1Kb] compulsoris, sive invitantis ad aliud quodcunque, non statim surrexerit, hic [k 1Kb] inobediens reus est. Petat veniam a Deo et iterare non praesumat. Quoniam oportet unumquemque ad propriam vocem invitantis assurgere, [l 1Kb] velut carbo ignis ardentis descendisset super eum. Si autem obedientia haec non fuerit quam diximus, mortua est, et non acceptabilis apud Deum. Omne autem quod non est ex fide, peccatum est (Rom. XIV). Cum gaudio semper operandum est, et nihil cum tristitia faciendum, et semper dicendum: [m 1Kb] Gaudete in Domino, [Col. 0820B] justi, et semper decet collaudatio (Psal. XXXII). Et iterum Apostolus dicit: Gaudete in Domino semper, et iterum dico gaudete (Ephes. IV). Si autem triste aliquid oblatum fuerit a nobis in Dei donis, non erit acceptabile apud Deum.



 VII.---EX REGULA MAGISTRI Interrogatio discipuli de obedientia, qualis esse debet.

Responsio Dei per magistrum. [n 1Kb] Primus humilitatis gradus est obedientia sine mora. Sed haec forma paucis convenit et perfectis, his qui nihil a Christo charius aliquid aestimantes, propter servitium sanctum quod professi sunt, vel propter metum gehennae, vel divitias vitae aeternae, mox aliquid imperatum a majore viderint, moram pati nesciunt in [Col. 0820C] sequendo. De quibus Dominus Dicit: Obauditu auris obaudivit mihi (Psal. XVII). Item dicit doctoribus: Qui vos audit, me audit (Matth. X). Ergo hi tales relinquentes statim quae sua sunt, et voluntatem propriam deserentes, mox exoccupatis manibus, et [Col. 0821A] quod agebant imperfectum relinquentes, vicino obedientiae pede jubentis vocem factis sequuntur: et veluti uno momento praedicta magistri jussio, perfecta discipuli opera in velocitate timoris Dei ambae res communiter citius explicantur. Sed haec paucorum, perfectorumque forma infirmorum et pigrorum animos in desperatione sua satis non reddat attonitos; sed moneat [a 1Kb] imitandos. Nam considerantes in nobis diversa esse vasa [b 1Kb] flevilia, cum multum in diversis pigritiae contulit tarda natura (nam quorumdam auditus noscuntur surdo stupore [c 1Kb] eviscere, quorumdam etiam animos fusione subita in [d 1Kb] silvosis cogitationibus cernimus aberrare), ideo remissius districtionem obedientiae in doctoribus relaxamus, ut combinata praeceptione discipulis, et jussionem suam [Col. 0821B] magistrum non pigeat repetere secundum testimonium Domini, qui vocans, Abraham, Abraham (Gen. XXII). Quae ergo repetitio manifestat nobis Dominum ostendisse non posse sufficere unam vocem auditui. Nam in ipsis interrogationibus repetita magistri vox repraebetur. Discipulis secunda ideo interrogatio non respondentibus juste indulgetur, ut prima adhuc discipuli taciturnitas non reatui, sed reservatae magistro reverentiae [ [e 1Kb] custodia] deputetur. In qua reverentia utilis discipulus tarde creditur frangere taciturnitatem, quam continet, ut non ad interrogationem tuam mox praeceps lingua suis te responsis occupet prius. In praeceptionibus vero ideo magistri jussio repetitur, ut quamvis tardi aut negligentes sint auditores, cum secundo eis dicta primitus repetuntur, [Col. 0821C] [usque adeo dignum est] jam obedientibus factis mora rumpatur. Si vero tertio (quod absit ut contingat), reatui deputetur. Nam et illud de duabus viis congrue hic et convenienter [f 9Kb] taxandum est, id est, [g 1Kb] latam, quae ducit ad mortem: in quibus viis diversorum hominum obedientiae gradiuntur, id est, per latam viam saecularium, et sarabaitarum et gyrovagorum monachorum, qui aut singuli, bini, aut terni aequaliter viventes, et voluntarie ambulantes, et pro alterno imperio quidquid cuique placuerit, sibi vicibus invicem imperantes, quae noluerint, peculiariter in se defendentes, cum in proprio unusquisque consilio non vult se vinci, scandala sibi tales nunquam faciunt esse absentia; mox post studiosam litem male congregati ac se invicem separantes, [Col. 0821D] et sicut grex sine pastore oberrans per diversa dispersus sine dubio lupi faucibus occursurus: providentes sibi non Deo, sed proprio arbitrio novas iterato cellas, et [h 1Kb] de se solo sibi soli abbatis nomina imponentes, monasteria videas esse pluriora [Col. 0822A] quam monachos. In hoc enim via lata a talibus creditur ambulari, cum in nomine monachi communi more viventes, [cum] a laicis solo tonsurae habitu separati, obedientias suas magis desideriis subministrant quam Deo. Et suo judicio putant sibi licere quae mala sunt: et quidquid noluerint, hoc putant non licere. Et acceptum ducentes, [i 1Kb] ut cogitationibus suis corpori eorum magis provideatur quam animae, id est, victus, vestimentum, et calciarium, magis sibi melius ipsi posse cogitare quam alium. Nam de futuris ratiociniis animae negligendo ita se reddunt securos, ut sine majorum probationibus sub proprio arbitrio militantes credant se omnem legem et justitiam Dei perfecte in cellula operari. Nam si forte supervenientium quorumdam majorum [ [j 3Kb] cum] [Col. 0822B] emendationum quaedam eis monita ministrantur, et inutilis eis docetur talis solitaria dispositio habitandi, mox eis displicet cum ipsa doctoris persona consilium; et statim non in consentiendo ei vel in sequendo eum emendationem promittunt, sed respondent se debere vivere simpliciter, nescientes illud quod dixit Propheta: Corrupti sunt, et abominabiles facti sunt in voluntatibus suis (Psal. XIII). Et illud testimonium Salomonis dicitur: Sunt viae quae videntur hominibus rectae, quarum finis usque ad profundum inferni demergit (Prov. IV). Ideo enim via lata a talibus ambulatur: quia quocunque eos desideriorum duxerit pes, mox assensu sequuntur; et quidquid concupierint concupiscentiae eorum, illico et novos sibi licentiae calles, vel liberi sine magistro [Col. 0822C] arbitrii facientes viam vitae suae illicitis voluptatum diversitatibus delectant, et quacunque etiam delectationes voluerint progredi licentes, et patulos sibi praebent gressus, illud semper scire nolentes, quia homini creato, Mors juxta introitum delectationis posita sit (Eccl. XVIII). Et quod eis dictum est: Post concupiscentias tuas non eas, et [k 1Kb] a voluntatibus tuis avertere (Ibid.), surdo auditu pertranseunt. E contrario quibus ad vitam aeternam ambulandi amor incumbit, ideo angustam viam arripiunt, ut non suo arbitrio viventes, vel desideriis suis, et voluntatibus obedientes, sed ambulantes alieno judicio et imperio, non solum in supradictis desideriis suis et voluntatibus coarctantur, et facere nolunt cum possint arbitrium; sed etiam alieno se imperio subdunt, et in [Col. 0822D] coenobiis degentes abbatem sibi praeesse desiderant. Et sine dubio hi tales illam Domini imitantur sententiam, quae dicit: Non veni facere voluntatem meam, sed ejus qui me misit (Joan. VI). Et proprium non facientes arbitrium, abnegantes propter [Col. 0823A] Christum semetipsos sequuntur Deum, quocunque abbatis praeceptio duxerit. Et non de solum temporalibus necessariis, id est, victu, vestitu, calciario, non coguntur sibi sub abbatis sollicitudine cogitare: sed et de futuris suae ratiociniis animae solam in omnibus praeceptori obedientiam ministrando de caeteris utilitatibus suis, tam corporis quam animae redduntur securi. Quia sive bene, sive male, pastori incumbit quod in ovibus exercetur: et illum tangit in discussionis judicio rationem reddere qui imperat, non qui imperata perficit, sive bona, sive mala. Ideo enim via angusta a talibus creditur ambulari, quia propria in eis desideria minime adimplentur: et non quod volunt perficiunt, alieni judicii jugum trahentes, quo ire delectationibus suis voluerint repelluntur; [Col. 0823B] et a magistro eis quid agere aut facere voluerint denegatur. [a 1Kb] Amaricatur quotidie voluntati eorum in monasterio pro Domino, et ad probationem quaeque injuncta fuerint, sustinent [b 62Kb] velut in martyrio patienter, sine dubio illud Domino cum Propheta dicturi: Propter te morte afficimur tota die, aestimati sumus ut oves occisionis (Psal. XLIII) Et item dicturi postea in judicio Domino: Probasti nos, Deus, igne nos examinasti, sicut examinatur argentum; induxisti nos in laqueum; posuisti tribulationes in dorso nostro, imposuisti homines super capita nostra. Cum ergo dicent: Imposuisti homines super capita nostra, noscuntur habere super se debere Majorem constitutum vice Dei. Et subsequentes testimonium convenienter item Domino dicent in [Col. 0823C] illo jam saeculo: Transivimus per ignem et aquam, et induxisti nos in refrigerium. Hoc est, transivimus per [c 1Kb] amaricationes voluptatum nostrarum, et servitio obedientiae pervenimus ad tuae refrigerium pietatis. Sed haec ipsa obedientia tunc acceptabilis erit Deo, et dulcis hominibus, si quod jubetur, non trepide, non tepide, non tarde, vel cum murmuratione nolentis efficiatur. Quia obedientia, quae majoribus praebetur, Deo datur. Sicut dicit Dominus doctoribus: Qui vos audit, me audit (Matth. X). Et alibi [Col. 0824A] dicit: Obauditu oris, obaudivit mihi (Psal. XVII). Ergo ipsa obedientia cum bono animo a discipulis praebeatur: Quia hilarem datorem diligit Deus (II Cor. IX). Nam si cum malo animo discipulus obediat, non solum nobis ore, sed et Deo corde improperat, quod malo animo facit. Et quamvis impleat, quod fuerat imperatum, tamen acceptum jam non erit Deo, qui cor ejus respicit murmurantis. Et quamvis faciat quod jubetur, tamen, cum malo illud faciat animo, nullam de ipso facto mercedem Dominus imputabit, cum scrutans mox Deus corda ejus triste facientis votum in eo invenerit.



 VIII.---EX REGULA SANCTI BASILII (cap. 71).

Interrog. [d 1Kb] Si autem obediens quis murmuret?---Resp. Apostolo dicente: Omnia facite sine murmuratione [Col. 0824B] et haesitationibus (Phil. I). Alienus sit a fratrum unitate qui murmurat, et [e 1Kb] opus ejus abjiciatur. Manifestum est iste qualis est, quia infidelitate aegrotat, et certam futurae spei fiduciam non gerit.



 IX.---EX REGULA [f 1Kb] SANCTI FRUCTUOSI (cap. 5).

Quidquid fecerint monachi, absque murmuratione faciant: ne, quod absit, murmurando ea sententia pereant, qua perierunt hi qui in deserto murmuraverunt. Illi perierunt manna manducando, et isti in monasterio murmuratores Scripturas recitando. Illi manna manducando mortui sunt, et isti Scripturas legendo, et audiendo spiritali fame quotidie moriuntur. Illi murmurando terram promissionis non intraverunt, et isti murmurando paradisi repromissionis terram non ingrediuntur. Grande malum de Aegypto [Col. 0824C] exire, mare transvadasse, tympanum cum Moyse et Maria Pharaone submerso tenuisse, manna manducasse, et terram repromissionis non intrasse (Num. XI, XIV, XVI, XX). Malum pejus de Aegypto istius saeculi exire, mare baptismi cum poenitentiae amaritudine quotidie pergere tympanum [Leg., pulsare tympanum], id est, carnem cum Christo crucifigere, et manna, quod est coelestis gratia, manducare, et coelestis regionis terram non intrare.



CAPUT IX. DE TACITURNITATE.



 I.---EX REGULA SANCTI BENEDICTI.

Faciamus quod ait Propheta: [a 1Kb] Dixi, Custodiam vias meas, ut non delinquam in lingua mea. Posui ori meo custodiam, et obmutui, et humiliatus sum, et [Col. 0825A] silui a bonis (Psal. XXXVIII). Hic ostendit Propheta, si a bonis eloquiis propter taciturnitatem debet taceri, quanto magis a malis verbis propter poenam peccati debet cessari. [a 1Kb] Ergo, quamvis de bonis et sanctis et [b 1Kb] aedificationem eloquiis, perfectis discipulis propter taciturnitatis gravitatem rara loquendi concedatur licentia, quia scriptum est: In multiloquio non effugies peccatum (Prov. X); et alibi: Mors et vita in manibus linguae (Prov. XIV). Nam loqui et docere magistrum condecet; tacere et audire discipulum convenit. Et ideo si qua requirenda sunt [c 1Kb] a priore, cum omni humilitate [d 3Kb] et subjectione reverentiae requirantur. [e 164Kb] Scurilitates vero, [f 36Kb] vel verba otiosa, [g 2Kb] et risum moventia aeterna clausura in omnibus locis damnamus; et ad talia eloquia [Col. 0825B] discipulum aperire os non permittimus.


[Col. 0826A]
 II.---EX REGULA SANCTI BASILII (cap. 40).

Interrog. [h 1Kb] Usque ad quae verba otiosus sermo judicabitur?---Resp. Generaliter omnis sermo qui non proficit [i 30Kb] ad aliquam gratiam fidei Christi, otiosus est. Et tantum est periculum hujusmodi sermonis, ut etiamsi bonum esse videatur quod dicitur, et [j 67Kb] ad aedificationem tamen fidei non pertinet, non in sermonis bonitate ille qui locutus est, periculum effugiet, sed in eo quod non proficit ad aedificationem, sermo prolatus contristat Spiritum sanctum Dei. Hoc manifeste demonstrat Apostolus dicens: Omnis sermo malus de ore vestro non procedat: sed si quis bonus ad aedificationem fidei, ut det gratiam audientibus (Eph. IV). Et super haec adjecit: Nolite contristare Spiritum sanctum Dei, in quo signati estis [Col. 0826B] in die redemptionis (Ibid). Quod utique gravius malum esse poterit?


[Col. 0827A]
 III.---Item ejusdem (cap. 136)

Interrog. [a 3Kb] Si bonum est penitus tacere?---Resp. Silentium et taciturnitas tunc bonum est, cum vel ad personas, vel ad tempus aptatur, sicut a sancta Scriptura edocemur, quae dicit, [b 9Kb] aliquando quidem: Quia qui intelligit, in illo tempore tacebit, quia tempus malum est (Amos V).. [c 9Kb] Aliquando autem: Posui ori meo custodiam, dum consisteret peccator adversum me: obmutui et humiliatus sum, et silui a bonis (Psal. XXXVIII). [d 10Kb] Et alibi: Quod si alii sedenti revelatum fuerit, [e 1Kb] prior taceat. Sed alio tempore his, qui incontinentem linguam habent, dicitur: Omnis sermo malus de ore vestro non procedat, sed si quis bonus ad aedificationem fidei (I Cor. XIV). Necessaria vero est taciturnitas usquequo vitia, si qua sunt, linguae vel sermonum temeritas [Col. 0827B] resecetur; et discat opportune, et in tempore utiliter loqui, et sicut scriptum est: [f 1Kb] Sermo eorum sale conditus sit, ut det gratiam audientibus (Coloss. IV).



 IV.---EX REGULA SANCTI PACHOMII (cap. 122).

[g 1Kb] Quando [h 1Kb] domi sedebunt, non eis liceat loqui aliquid saeculare, sed si quid de Scripturis praepositus docuerit, vicissim inter se ruminent, et referant quae quis audierit, vel quae memoriter teneant.



 V.---EX REGULA PAULI ET STEPHANI (cap. 27).

[i 1Kb] Cavenda est omnibus nobis joci et risus immoderata [j 17Kb] luxoria, per quam plerumque inter fratres amarissima nascuntur [k 1Kb] scandala. Nec debet ex hac [Col. 0828A] re occasio discordiae provenire; per quam, etsi non nasceretur litigium, cavendus tamen nobis erat ad aedificationem sermo non pertinens. Scientes quia et de otioso sermone ratio Domino est reddenda. Nam risum supra modum quis nesciat indisciplinationis et levitatis esse januam, per quam perniciosos cibos miserae animae diabolus subtiliter subministrat.



 VI.---EX REGULA SANCTI COLUMBANI (cap. 2).

[l 1Kb] Silentii regula diligenter custodienda decernitur: quia scriptum est: Cultus autem justitiae silentium et pax (Isa. XXXII). Et ideo, ne reatus de verbositate conquiratur, exceptis utilitatibus et necessariis, opus est ut taceatur: quia, juxta Scripturam, In multiloquio peccatum non deerit (Prov. X). Et idcirco [Col. 0828B] Salvator ait: Ex verbis tuis justificaberis, et ex verbis tuis condemnaberis. Juste damnabuntur, qui justa dicere noluerunt, cum potuerunt: sed mala, injusta, impia, inania, injuriosa, incerta, falsa, contentiosa, contumeliosa, turpia, fabulosa, blasphema, aspera, [m 1Kb] ac fluxuosa loqui garrula verbositate maluerunt (Prov. X; Matth. XII). Tacendum igitur est, et cum cautela et ratione loquendum est monachis: ne aut detractiones, aut tumidae contradictiones [n 1Kb] in loquacitatem vitiosam prorumpant.



 VII.---EX REGULA CUJUSDAM.

[o 116Kb] Silentium in omnibus sectandum est, et tacendi disciplina per omnia facienda est: maxime autem [Col. 0829A] juxta [a 1Kb] missam et mensam. Sed omnibus nihil loquendum est, nisi quod necessitas poposcerit. Si quis contra hanc disciplinam cum clamore et acerbiore sermone responderit, [b 11Kb] notetur, usque quo corrigatur. Si autem hoc vitio curari non poterit, [c 1Kb] ejiciatur ab unitate fratrum.



 VIII.---EX REGULA MAGISTRI (cap. 8).

[d 1Kb] Haec a fratribus cautius debent custodiri, id est, cogitatio, eloquium et aspectus [cogitatio]. Ut mox captivaverit mentem mala cogitatio, signata statim a fratribus sua fronte, vel ipsum pectus, mox ad precepta Christi suam convertant memoriam: et dicat sibi frater cum Propheta: Memor fui Dei, et [e 1Kb] consolatus sum (Psal. LXVII). Et item dicat: A te eripiar a tentatione, et in Deo meo transgrediar murum [Col. 0829B] (Psal. XVII). [f 1Kb] Si vero eloquio iracundo aut pravo aut vano negligentia os armaverit, mox clauso ore, et signato crucis sigillo in corde sibi loquatur dicens cum Propheta: Dixi, Custodiam vias meas, ut non delinquam in lingua mea; [g 1Kb] posui ori meo custodiam, obmutui et [h 3Kb] humiliatus sum nimis, et silui a bonis (Psal. XXXVIII). Hic ostendit Propheta, si a bonis eloquiis propter taciturnitatem debet interdum taceri, quanto magis a malis verbis propter peccati poenam debet cessari. Ergo, quamvis de bonis et sanctis, et aedificationum eloquiis, perfectis discipulis propter taciturnitatis gravitatem rara loquendi concedatur licentia. Tamen ab aliis verbis non interrogati fratres tandiu in taciturnitate silescant, quandiu taciti frena oris eorum abbatis interrogatione [Col. 0829C] laxentur. Ideoque taciturnitas debet magnopere a fratribus custodiri: Quia in multiloquio non effugietur peccatum (Prov. X). Et ideo: Mors et vita in manibus linguae (Prov. XIV). Nam loqui et docere magistrum condecet, et audire discipulo convenit.



 IX.---ITEM UNDE CAPUT IX. Quo ordine tacentes fratres aliquas interrogationes faciant abbati.

Responsio Dei per magistrum. [i 1Kb] Cum de malis [Col. 0830A] tamque bonis eloquiis freno taciturnitatis constringuntur discipuli, et licentiae eorum aditus praesentis magistri custodia observantur; cum necessariae utilitati eorum aliquae interrogationes advenerint, adhuc clauso ore et signato tacitae gravitatis sigillo stantes ante majorem inclinato humilitatis capite clausum in silentio os [j 1Kb] clave benedictionis aperiant. Quod si semel [k 1Kb] dictae benedictioni ad postulandum eloquium adhuc non respondeat magistri permissio, iterata humiliatione capitis, et [l 1Kb] benedictione sola iterum repetita, denuo ab abbate repetatur licentia. Quod si nec sic ab eo responsum fuerit, curvato item in humilitate discipulo, jam ipse frater se tunc demum removeat, ne aut [m 1Kb] nimius ei appareat, aut [n 1Kb] improbus; et suo operi deditus [Col. 0830B] adhuc personam gerat tacentis ut in ipsa humilitate taciturnitatis aestimet semetipsum ideo indignum judicatum ad loquendum abbatis judicio, aut forte ad probationem inveniendae humilitatis putet sibi discipulus taciturnitatis ideo fuisse non apertam clausuram. Ideo enim ipsam solam benedictionem denuo diximus repetere, ut, cum sola est, et sine alio eloquio, tamen reservata diu taciturnitas conservetur; cum denuo repetitur, et post ipsam mox a nolente disceditur, adhuc servari probata humilitas sentiatur. Nam ideo repetitio discipuli reoffertur magistro, ut non solum propter spiritalem probationem ad inveniendam humilitatem discipuli diu possit tacere magister, sed ne et corporaliter per cogitatum animo occupatus vultus ejus aliis occupationibus [Col. 0830C] obstupescens vocem precantis discipuli surdis auribus praetermittat. Et ne ipsum magistrum per nimiam et importunam humilitatem in irae cogat vitium declinare, et importuna humilitas in impedimento scandali deputetur, ideo diximus post secundam suggestam benedictionem nolenti majori tertiam non repetere debere; sed mox discipulum exinde debere discedere; et cum ipsa taciturnitate opus laboris quod faciebat, debere perficere. Haec interrogatio benedictionis, quae vix sola de taciturnitate [Col. 0831A] laxatur cum inclinatione humiliati capitis a discipulis praebeatur. Id est in omni loco per omnem horam, hoc est, in monasterio, in agro, in via, in horto, vel in quovis loco, ut nunquam desit menti nostrae memoria Dei, propter quem aguntur haec omnia: ut cum forte aliquis ignarus [a 1Kb] talem fratrem interrogaverit dicens: Quare tacitus et tristis es, et inclinato vultu ambulas? respondeat illi: quia fugio peccatum et timeo Deum; et ut custodiam me ab omni quod odit Deus, ideo sum mihi sollicitus semper. Ad mensam vero sedentes, si interrogationes suas abbati voluerint intimare, ante benedictionem dictam cultelli aut [b 138Kb] coclearii aut panis percussura indicium sit magistro discipuli postulantis eloquium. Haec omnia animae pro [Col. 0831B] Deo necessaria ideo [c 1Kb] substantiam taciturnitatis constituimus clusura servari, ut ab oblivione quis non decipiatur tam facile, et praeceps sit semper in lingua. Nam cum per clusuram oris taciturnitas continetur, diu tractetur, vel purgetur in corde, quod possit mundum, et sine peccato de ore proferri, dicente Apostolo: [d 12Kb] Omne verbum vanum de ore vestro non procedat, [e 15Kb] sed si quid est ad aedificationem (Eph. IV). Et item dicit Scriptura: Sapiens paucis innotescit verbis. Et maxime timere ideo, et omni hora nos a multiloquio custodire debemus. Quia non potest fieri, ut inter multa verba, [f 1Kb] aliquanta non exeant cum peccato secundum Scripturam dicentem: In multiloquio non effugietur peccatum (Prov. X). Unde et Propheta tradens nobis formam [Col. 0831C] ostendit se de his esse sollicitum, et tam a malis quam a bonis eloquiis debere tacere dicens: Dixi, Custodiam vias meas, [g 1Kb] ut non peccem in lingua [Col. 0832A] mea. Posui ori meo custodiam, [h 1Kb] obmutui, et tacui, etiam a bonis (Psal. XXXVIII). Hoc [est] ostenditur profecto discipulo tam de malis quam de bonis eloquiis debere tacere. Quia, etsi loquenda sunt bona eloquia, non discipulis, sed magistro debetur [i 1Kb] doctrina. Nam et sicut dicit Scriptura: Vita, et mors in manibus linguae (Prov. XIV). Diligenter ergo et juste debet ipsa amplius refrenari. Haec enim tanta taciturnitatis districtae custodia perfectis, et [j 1Kb] pudoris corde et mundis a peccato, timentibus perpetua gehennae incendia, et quaerentibus vitae aeternae divitias immortales merito praecipitur observanda. Ideoque praesente abbate non loquantur, nisi interrogati discipuli; [k 1Kb] absente vero abbate, si de verbo Dei, sibi tamen lente et humiliter, non clamosa voce [Col. 0832B] loquantur. Quia omnis lenta locutio ab humilitate descendit. Si vero de inanibus ac saecularibus, vel quibusve verbis, quae ad Deum non pertinent, inchoaverint discipuli loqui, mox a praepositis suis eis imperetur silentium. Psalmos vero vel Scripturas extra illas tres horas, in quibus quotidie sine labore [l 1Kb] contingit legi, et sic laborantes fratres recensere sibi et animo permittuntur. Hanc vero tantam taciturnitatis clusuram superius praesente abbate de perfectis apud Deum taxavimus, de his quibus nunquam de Deo oblivio [m 10Kb] subripit, et vitia oris quaerunt diligenter cavere, et ex toto mundi velut angeli et a bonis et malis eloquiis quaerunt tacere pro Domino. Sed quia diversitas concessae gratiae secundum mensuram fidei maxime negligentibus [Col. 0832C] poterit minorari, tepidis et imperfectis, et minus in se sollicitis hoc relaxamus, ut de saecularibus inquirendis, [Col. 0833A] duntaxat sine peccato, [a 1Kb] aliquid quae ad aedificationem spiritalem non pertinent, nisi petita benedictione fuerit magis concessa permissio, licentia loquendi non sumatur. De aliquo vero spiritali interrogando sermone post benedictionem petitam mox loqui debere discipulum. Scurrilitates vero, vel verba otiosa, et risum moventia aeterna clausura damnamus et ad talia eloquia discipulum [b 1Kb] non aperire os permittimus.



 X.---A DONATO COLLECTA (cap. 49).

[c 1Kb] Silentii regula custodienda decernitur, quia scriptum est: Cultus autem justitiae silentium et pax (Isai. XXX). Et ideo, ne reatus de verbositate conquiratur, exceptis utilibus ac necessariis opus est, ut taceatur: quia, juxta Scripturam, In multiloquio [Col. 0833B] non deerit peccatum (Prov. X). Et alibi ait: Posui ori meo custodiam, obmutui et humiliatus sum, et silui a bonis (Psal. XXXVIII). [d 1Kb] Hic ostendit Propheta. [Col. 0834A] Si a bonis eloquiis interdum propter taciturnitatem debet taceri, quanto magis a malis verbis propter [e 1Kb] poenam debet cessari. [f 1Kb] Tacendum igitur, et cum cautela loquendum, ne aut detractiones aut tumidae contradictiones in loquacitatem vitiosam [g 1Kb] ac superfluam prorumpant. [h 1Kb] Ergo, quamvis de bonis et aedificationum eloquiis perfectis [i 1Kb] Christi discipulis propter taciturnitatis gravitatem rara loquendi concedatur licentia. Quia, ut superius diximus, In multiloquio non effugies peccatum (Prov. X). Et alibi: Mors et vita in manibus linguae (Prov. XIV). [j 1Kb] Quod si altiori voce praesumpserit, [k 1Kb] duabus silentii superpositionibus poeniteat, aut L percussionibus poeniteat. Et, si iterare praesumpserit, c. Scurrilitates vero et verba otiosa, et risum moventia aeterna [Col. 0834B] clausura in omnibus locis damnamus: [l 1Kb] et ad tale eloquium famulo Christi aperire os non permittimus.



CAPUT X. DE HUMILITATE.



 I.---EX REGULA SANCTI BENEDICTI.

[a 1Kb] Clamat nobis divina Scriptura, fratres, Omnis qui se exaltat, humiliabitur; et qui se humiliat, exaltabitur (Luc. XIV). Cum haec ergo dicit, ostendit nobis omnem exaltationem genus esse superbiae. Quod se cavere Propheta indicat, dicens: Domine, non est exaltatum cor meum, neque elati sunt oculi mei; neque ambulavi in magnis, neque in mirabilibus super me (Psal. CXXX). [b 1Kb] Sed quid? Si non humiliter sentiebam, sed exaltavi animam meam, [c 19Kb] sicut ablactatum [d 16Kb] super matrem suam, [e 23Kb] ita retribues in animam meam. Unde, fratres, si summae humilitatis volumus culmen [Col. 0835A] attingere, et ad exaltationem illam coelestem, ad quam per praesentis vitae humilitatem ascenditur, volumus velociter pervenire, actibus nostris ascendentibus scala illa erigenda est quae [a 1Kb] in somnio Jacob apparuit, per quam et descendentes angeli monstrabantur (Gen. XXVIII). Non aliud sine dubio ascensus ille et descensus a nobis intelligitur, nisi exaltatione descendere, et [b 1Kb] humilitate ascendere. Scala vero ipsa erecta nostra est vita in saeculo, quae humiliato corde a Domino erigitur ad coelum. Latera ejus scalae dicimus nostrum esse corpus et animam, [c 1Kb] in qua latera diversos gradus humilitatis vel disciplinae [d 1Kb] evocatio divina ascendendos inseruit.



. II---EX REGULA SANCTI BASILII (cap. 60).

Interrog. [e 1Kb] Quid est humilitas, et quomodo eam [Col. 0835B] implere possumus?---Resp. Humilitas quidem est haec [f 1Kb] ut omnes homines aestimemus superiores nobis, secundum definitionem Apostoli (Phil. II). Implere autem id possumus, si memores fuerimus Domini dicentis: Discite a me quia [g 1Kb] mansuetus sum et humilis corde (Matth. XI). [h 3Kb] Quod [se] in multis saepe ostendit et docuit, et credere ei debemus promittenti. Quia qui se humiliaverit, exaltabitur (Luc. XIV). Deinde ut indesinenter et absque ulla cessatione in omnibus actibus et in omni negotio humiliores caeteris inveniri studeamus, et in hoc exercitium [Col. 0836A] nostrum ponamus. Non enim sic poterimus a nobis pristinae arrogantiae abolere memoriam, et effectum humilitatis assumere, sicut etiam in artificiis fieri solet, idemque modus erit etiam in caeteris virtutibus obtinendis, quae ex mandato Domini nostri Jesu Christi veniunt.



 III.---EX REGULA SANCTI COLUMBANI (cap. 9).

[i 1Kb] Humilitas cordis requies animae est intus a laboribus fatigatae, unicum illius de tot malis refrigerium; et quantum ad hanc considerationem [j 1Kb] tuta de [k 1Kb] tantis [l 1Kb] foris vagis ac vanis attrahitur, tantum intus requiescit ac refrigeratur. Ita ut etiam amara illi sint dulcia, ac dura et ardua ante habita plana ac facilia. Mortificatio quoque superbis ac duris intolerabilis illi est consolatio, cui hoc solum placet quod [Col. 0836B] humile et mansuetum est. Sciendum autem est quod neque hanc mysterii felicitatem, neque aliud quid utile superveniens poterit perfecte complere quis, nisi qui in hoc studium singulare posuerit, [m 1Kb] ut non inveniatur imparatus. [n 3Kb] Si enim juxta hoc studium suas aliquas sectari aut nutrire voluerit intentiones, continuo interpositorum occupatione detentus, turbatus totus sequi, [o 1Kb] qua jussio ducit, [p 6Kb] gratus semper non poterit; neque, ut competit, complere poterit, qui turbulentus est et [q 1Kb] ingratus. Mortificationis igitur triplex est ratio, [r 1Kb] non animo discordare, non [Col. 0837A] lingua libita loqui, non ire quoquam absolute, [a 1Kb] suum est semper seni dicere, quamvis contraria jubenti: Non sicut ego volo, sed sicut tu vis (Matth. [Col. 0838A] XXVI). Juxta exemplum Domini Salvatoris, qui ait: Descendi de coelo, non ut faciam voluntatem meam, sed voluntatem ejus qui misit me, [b 1Kb] Patris (Joan. VI).



CAPUT XI DE PRIMO GRADU HUMILITATIS.



 I.---EX REGULA SANCTI BENEDICTI.

[a 3Kb] Primus itaque humilitatis gradus est, si timorem Dei sibi ante oculos semper ponens [b 1Kb] oblivionem omnino fugiat, et semper sit memor eorum quae praecepit Deus: [c 1Kb] ut qualiter [d 1Kb] et contemnentes Deum [e 1Kb] gehenna de peccatis incedat; et vitam aeternam, [Col. 0837B] quae timentibus Deum praeparata est, animo suo semper [f 1Kb] evolvat: et custodiens se omni hora a peccatis et vitiis, [g 1Kb] id est, cogitationum et linguae, manuum, [h 1Kb] pedum vel voluntatis propriae: [i 1Kb] sed et desideria carnis. Aestimet se homo de coelis semper a Deo respici omni hora, et facta sua omni loco ab aspectu Divinitatis videri, 9 [j 1Kb] et ab angelis omni hora renuntiari. Demonstrat nobis hoc Propheta, cum in cogitationibus ita Deum praesentem ostendit dicens: [Col. 0838B] Scrutans corda et renes Deus (Psal. VII). Et item: Dominus [k 1Kb] novit cogitationes hominum (Psal.XCIII). Et item dicit: Intellexisti cogitationes meas a [l 11Kb] longe [Col. 0839A] (Psal. CXXXVIII). Et: Quia cogitatio hominis confitebitur tibi (Psal. LXXV). Nam ut sollicitus sit circa cogitationes perversas, dicat semper [a 1Kb] utilis frater in corde suo: Tunc ero immaculatus [b 1Kb] coram eo, si observavero me ab iniquitate mea (Psal. XVII). Voluntatem vero propriam ita facere prohibemur, cum dicat Scriptura nobis: [c 18Kb] A voluntatibus tuis avertere (Eccli. XVIII). Et item rogemus in oratione, ut fiat voluntas illius in nobis (Matth. VI). Docemur ergo merito nostram non facere voluntatem, cum cavemus illud quod dicit Scriptura: [d 133Kb] Sunt viae quae videntur ab hominibus rectae, quarum finis usque ad profundum inferni demergit (Prov. XIV). Et cum item cavemus illud quod de negligentibus dictum est: Corrupti sunt et abominabiles facti sunt in voluntatibus suis [Col. 0839B] (Psal. XIII). In desideriis vero carnis ita nobis credamus Deum semper esse praesentem, cum dicit Propheta: Ante te est omne desiderium meum (Psal. XVII). Cavendum ergo ideo malum desiderium, quia mors secus introitum delectationis posita est. Unde Scriptura praecipit dicens: Post concupiscentias tuas non eas (Eccli. I). Ergo, si oculi Domini speculantur [Col. 0840A] bonos et malos, et Dominus de coelo semper respicit filios hominum, ut videat si est intelligens aut requirens Deum (Psal. XXXIII);; et, si [e 2Kb] ab angelis nobis deputatis [f 1Kb] quotidie diu noctuque Domino factori nostro opera nostra nuntiantur, cavendum est [ergo] omni hora, fratres, sicut dicit in psalmo Propheta (Ps. LI), ne nos declinantes in malum et inutiles factos aliqua hora aspiciat Deus, et parcendo nobis in hoc tempore, quia pius est et exspectat nos converti in melius, [g 1Kb] ne dicat nobis in futuro: Haec fecisti, et tacui (Ps. XLIX.)



 II.---EX REGULA CASSIANI (cap. 42).

[h 1Kb] Principium ergo nostrae salutis ejusdem custodia, sicut dixi, timor Domini est. Per hunc enim [Col. 0840B] initium conversationis, et vitiorum purgatio, et virtutum custodia his qui imbuuntur ad viam perfectionis, acquiritur. Qui, cum penetravit hominum mentem, contemptum ei rerum omnium parat: [i 1Kb] oblivionem parentum, mundique ipsius gignit horrorem; [j 1Kb] contemptu autem et privatione omnium facultatum humilitas acquiritur.



CAPUT XII. DE SECUNDO GRADU HUMILITATIS.


[Col. 0841A]
 I.---EX REGULA SANCTI BENEDICTI.

Secundus humilitatis gradus est, si [a 1Kb] propriam quis non amans voluntatem, desideria sua non delectetur implere, sed vocem illam Domini factis imitetur dicentis: Non veni facere voluntatem meam, [b 9Kb] sed ejus qui me misit (Joan. VI).Item dicit Scriptura: [c 2Kb] Voluptas habet poenam et [d 1Kb] necessitas parit coronam.


[Col. 0842A]
 II.---EX REGULA CASSIANI (cap. 43).

[e 1Kb] Humilitas vero his [f 1Kb] indiciis comprobatur. Primo, si mortificatas in se habeat omnes voluntates. Secundo, si non solum suorum actuum, verum etiam cogitationum nihil celaverit suo seniori. Tertio, si nihil suae discretioni, sed judicio ejus universa committat, ac monita ejus sitiens ac libenter auscultet. Quarto, si in omnibus servet obedientiae consuetudinem, patientiaeque constantiam.



CAPUT XIII. DE TERTIO GRADU HUMILITATIS.


[Col. 0841C]
 I.---EX REGULA SANCTI BENEDICTI.

Tertius humilitatis gradus est, ut quis pro Dei amore [a 1Kb] omni obedientia se subdat majori, imitans Dominum, de quo dicit Apostolus: Factus obediens usque ad mortem (Phil. II).



 II.---EX REGULA SANCTI BASILII (cap. 45).

Interrog. [b 1Kb] Usque ad quem modum [c 9Kb] servire oportet eum qui placendi Deo implere Regulam cupit?---Resp. Apostolus ostendit proponens nobis obedientiam Domini, qui factus est, inquit, obediens usque ad mortem, mortem autem crucis (Phil. II). Et [d 1Kb] praedixit: Hoc sentite in vobis quod et in Christo Jesu.


[Col. 0842C]
 III.---Item ejusdem (cap. 80).

Interrog. [e 1Kb] Cum quali affectu obedire oportet ei qui nos ad opus mandati cohortatur?---Resp. Eo affectu quo esuriens parvulus nutrici obtemperat ad ubera invitanti: vel quo affectu omnis homo suscipit ab aliquo ea quae ad vitam pertinent, imo et si quid amplius: pro eo quod multo est pretiosior futura vita quam praesens, [f 67Kb] sicut et Dominus dixit: Quia mandata mea vita aeterna sunt (Joan. XII). Sicut ergo vita praesens constat in cibo panis, ita aeterna vita in opere mandati, sicut ipse Dominus iterum dicit: Meus cibus est ut faciam voluntatem ejus qui misit me, Patris (Joan. IV).


[Col. 0843A]
 IV.---EX REGULA SANCTI FRUCTUOSI. EPISCOPI (cap. 8).

[a 1Kb] Obedientia praeceptum est Regulae, ut [b 1Kb] impossibilibus quoque rebus opere atque affectu ostentetur, et teneatur usque ad mortem videlicet, sicut et Christus factus est obediens usque ad mortem (Phil. II).



 V.---Item ejusdem (cap. 5).

[c 1Kb] In tantum debent monachi praeceptis obedire majorum, sicut Christus Patri obediens fuit usque ad mortem. Quod si aliter fecerint, sciant se viam, quam quaerebant, perdidisse. [d 1Kb] Nemo vadit ad Christum nisi per Christum. Proinde monachi talem sibi debent facere consuetudinem, per quam a tramite recto nullatenus possint deviare. Primum discant [Col. 0843B] voluntates proprias superare, et nihil suo arbitrio, vel minimum aliquid agere, nihil loqui nisi ad interrogata, et cogitationes de die in diem nascentes jejunio et oratione expellere, et suo abbati nunquam celare, et quidquid fecerint, absque murmuratione faciant.


[Col. 0844A]
 VI.---Item ejusdem (ex eodem capitulo).

Timendum est ergo, charissimi fratres, cogitandum et providendum, qualem viam arripere debeant, qui per Christum ad Christum ire desiderant, et liquido audiant quod observare debeant. Obedientes sint abbati usque ad mortem, in tantum ut nullam faciant proriam voluntatem, sed Patris. Nihil tam charum Deo habetur, si voluntas propria frangatur. Hinc Petrus ait: Nos qui dimisimus omnia, et secuti sumus te, quid nobis erit (Matth. XIX)? non solum dixit: Dimisimus omnia, quid nobis erit? Sed addidit: secuti sumus te. Multi omnia dimittunt, sed Dominum non sequuntur; quare? quia non Patris, sed suam voluntatem faciunt. Qui vult ergo arctam et angustam viam invenire et eam sine offendiculo [Col. 0844B] pergere, et pergendo non perdere, et non perdendo ad Christum pervenire, prius discat voluntates proprias superare, et nihil quod propria voluntas corporis quaesierit, facere, et in Patris obedientia usque ad finem vitae perseverare. Haec propria vita arcta et angusta quae ducit ad vitam.



CAPUT XIV. DE QUARTO GRADU.



 I.---EX REGULA SANCTI BENEDICTI.

[a 2Kb] Quartus humilitatis gradus est, si quis in ipsa obedientia duris et contrariis rebus vel etiam quibuslibet irrogatis injuriis [b 58Kb] tacita conscientia patientiam amplectatur, et sustinens [c 1Kb] non lassescat, vel discedat, dicente Scriptura: Qui perseveraverit usque in finem, hic salvus erit (Matth. X et XXIV). Item: Confortetur cor tuum et sustine Dominum (Psal. XXVI). Et ostendens fidelem pro Domino universa, etiam contraria, sustinere debere, dicit ex persona sufferentium: Propter te [d 1Kb] morte afficimur tota die: aestimati sumus [e 1Kb] ut oves occisionis (Psal. XLIII). Et securi de spe retributionis divinae [f 1Kb] subsequantur gaudentes et dicentes: Sed in omnibus superamus propter eum qui dilexit nos (Rom. VIII). Et item alio loco Scriptura: Probasti nos, Deus; igne nos examinasti, [Col. 0845A] sicut examinatur argentum; induxisti nos in laqueum; posuisti tribulationes in dorso nostro (Psal. LXV). Et, ut ostendat [a 1Kb] sub Priore debere nos esse, subsequitur dicens: Imposuisti homines super capita nostra (Ibid.). Sed et praeceptum Domini in adversis et in injuriis per patientiam [b 1Kb] adimplentes, qui percussi in maxilla praebent et aliam, auferenti tunicam dimittunt et pallium, angarianti milliario vadunt et duo (Matth. V, Luc. VI), et cum Paulo apostolo falsos fratres sustinent, et maledicentes se benedicunt (II Cor. XI).



 II.---EX REGULA SANCTI MACARII (cap. 83).

[c 1Kb] Passus injuriam taceas: [d 1Kb] injuriam facere non nosse, factam posse tolerare. Nec te inania seducant consilia: sed magis te semper in Christo confirma. [Col. 0845B] Non tibi aestimes ullos proximiores, quam qui tecum sunt [e 1Kb] in cella fratres.



 III.---EX REGULA SANCTI BASILII (cap. 80).

[f 1Kb] Quomodo quis [g 2Kb] promptus fiat etiam ad pericula [Col. 0846A] propter mandatum Domini? Primo quidem ut consideret, quia et ipse Dominus obedivit Patri usque ad mortem pro nobis (Phil. II). Et certus sit, quia mandatum Domini vita aeterna est, sicut scriptum est (Joan. XII. Marc. VIII). Tunc deinde etiam, ut credat Domino dicenti: Quia quicunque voluerit animam suam salvam facere, perdet eam; qui autem perdiderit animam suam propter me et propter Evangelium, salvam faciet eam.



 IV.---EX REGULA SANCTI FRUCTUOSI EPISC. (cap. 8).

[h 1Kb] Simili quoque studio et patientiae virtus est observanda, ut nunquam nec odio violetur, nec injuria, nec contumeliis amittatur: sed in sustentatione et tolerantia roboretur. [i 9Kb] Nuditas denique et parcimonia ciborum et lectulorum duritia amplectatur.


[Col. 0846B]
 V.---EX REGULA CASSIANI (cap. 42).

Si non solum injuriam inferat monachus nulli: nec ab alio quidem sibimet irrogatam doleat atque tristetur (Lib. IV de Instit., cap. 39).



CAPUT XV. DE QUINTO GRADU HUMILITATIS.



 I.---EX REGULA SANCTI BENEDICTI (cap. 15).

Quintus humilitatis gradus est, si omnes cogitationes malas cordi suo advenientes, vel mala a se absconse commissa per humilem [a 1Kb] confessionem abbati [Col. 0845D] non celaverit suo, [b 1Kb] hortans nos de hac re Scriptura dicens: Revela Domino viam tuam, et spera in eo (Psal. XXXVI); et item dicit: Confitemini Domino, quoniam bonus: quoniam in saeculum misericordia ejus (Psal. CV). Et item Propheta: Delictum meum cognitum tibi feci, et [c 1Kb] injustitias meas non operui. Dixi: Pronuntiabo adversum me injustitias meas Domino, et tu remisisti impietatem [d 1Kb] peccati mei (Psal. XXXI).



 II.---EX REGULA SANCTI BASILII EPISCOPI (cap. 21).

Interrog. [e 1Kb] Qui vult confiteri peccata sua, si omnibus debet confiteri, aut quibuslibet, aut certis quibusque?---Resp. Clementia Dei erga eos qui deliquerunt, [Col. 0846D] manifesta est, secundum quod scriptum est: Qui non vult mortem peccatoris, sed ut convertatur et vivat (Ezech. XVIII). Quia ergo et conversionis modus aptus esse, et convertentis [est] a peccato fructus dignus ostendi debet per poenitentiam secundum quod scriptum est: Facite fructus dignos poenitentiae (Luc. III); ne forte secundum illam comminationem eveniant his qui non poenitent, quod [Col. 0847A] scriptum est: Omnis arbor quae non facit fructum bonum excidetur et in ignem mittetur (Matth. III): necessarium videtur his, quibus dispensatio mysteriorum Dei commissa est, confitenda esse peccata. Sic enim et hi, qui antiquitus poenitebant, [a 1Kb] inveniuntur apud sanctos confessi esse peccata sua. Scriptum est enim in Evangelio, quia Joanni Baptistae confitebantur peccata sua (Matth. III), et in Actibus apostolorum, apostolis, a quibus baptizabantur (Act. XIX).



 III.---Item ejusdem (cap. 199).

[b 1Kb] Interrog. Si oportet, cum soror aliqua confitetur quodcunque delictum suum, etiam matrem monasterii adesse?---Resp. Honestius mihi videtur esse, et religiosius, ut per seniorem matrem presbyter, si [Col. 0847B] quid et illud sibi videtur, statuat, et modum vel tempus poenitentiae imponat ad emendationem ejus, quae corrigi desiderat a peccato.



 IV.---Item ejusdem (cap. 200).

[c 1Kb] Interrog. Si oportet gesta turpia vel obscoena confitentem inverecundius pronuntiare, aut certe quibusque aut quibuslibet?---Resp. Confessio peccatorum hanc habet rationem, quam habet vulnus aliquod corporis, vel passio, quae medicinae demonstranda est. Sicut ergo non omnibus quis vitia vel vulnera corporis sui revelat, nec quibuslibet, sed his tantummodo qui summae peritiae testimonium habent et curae et medelae disciplinam, ita et confessio peccatorum fieri apud eos tantummodo debet, qui [Col. 0847C] curare haec praevalent et emendare, sicut scriptum est: Vos, qui fortiores estis, infirmitates infirmorum portate (Rom. XV). Hoc est auferte et exportate per curationem.


[Col. 0848A]
 V.---EX REGULA SANCTI ISIDORI EPISCOPI (cap. 15).

[d 1Kb] Qui nocturna illusione polluitur, publicare hoc Patri monasterii non moretur; culpaeque suae meritis hoc tribuat, et occulte poenitentiam agat: sciens, [e 1Kb] quia nisi praecessisset in eo fluxus animi turpia cogitantis, non sequeretur in eo fluxus sordidae et immundae pollutionis. Quem enim praevenerit cogitatio illicita, tentatio illum cito foedat immunda. [f 76Kb] Qui nocturno delusus phantasmate fuerit, tempore officii in sacrario stabit, nec audebit eadem die ad ecclesiam introire, [g 1Kb] antequam sit lotus aquis et lacrymis. In lege quippe qui somnio nocturno polluebatur egredi jubebatur a castris, nec regredi priusquam ad vesperam lavaretur (Deut. XXIII). Et si illi in carnali populo ita, quid spiritualis Christi [Col. 0848B] servus facere debet? qui magis contaminationem suam debet respicere, et longe ab altari positus mente et corpore pertremiscere, atque in figura aquae poenitentiae lacrymas adhibere: ut non solis aquis, sed etiam fletibus studeat ablui quidquid forte per occultam culpam immunda contaminatio polluit. Qui fornicationis tentamentis aestuat, oret indesinenter, atque abstineat: nec erubescat confiteri libidinis aestum, quo uritur; quia vitium detectum cito curatur; latens vero quanto amplius occultatum fuerit, tanto magis profundius serpit: quod re vera qui publicare negligit, curare minime cupit.



 VI.---EX REGULA SANCTI FRUCTUOSI EPISCOPI (cap. 13).
[Col. 0848C]

[h 1Kb] Omnes actus sive occasionum necessitudines semper necesse est ut monachus Patri [i 1Kb] reserat, et ex illius cognoscat discretione vel judicio quid attendat. Cogitationes, revelationes, illusiones et negligentias proprias seniori nullus obcelet, verecundia vel injuria [Col. 0849A] faciente, vel contumacia perurgente. Sed semper hujuscemodi vitia cum lacrymis atque compunctione cordis atque humilitate verissime abbati, praeposito sive praelatis senioribus revelanda sunt: et consolatione, oratione, castigatione, sive etiam [a 1Kb] exercitatione idonei operis castiganda.



 VII.---EX REGULA CASSIANI (cap. 29).

[b 1Kb] Illud ante omnia a seniore suo debet junior doceri, ut nullam jam penitus cogitationem, quamvis turpiter nascentem, celet seniori suo verecundia faciente quae confusio periculosa est animae. Sed mox, ut [c 1Kb] exortae fuerint cogitationes, suo eas publicet seniori, ne suo aliquid judicio, vel discretione committat: sed illud credat malum esse vel bonum, quod senioris judicio fuerit definitum. Non enim poterit [Col. 0849B] diabolus circumvenire vel dejicere juvenem monachum, nisi eum quem viderit aut per superbiam, aut per verecundiam suas cogitationes seniori celare. Nam evidenter diabolicam cogitationem Patres esse dixerunt; quam junior seniori [d 1Kb] confunditur aperire.



 VIII.---EX REGULA MAGISTRI (cap. 15).

[e 1Kb] Fratres, tunc rami arboris mundi sunt, si lignum ejus a radice purgetur. Nec enim dignum est mundatis foris [f 1Kb] regiis, intus inquinari de sordibus. Sed decenter efficitur, si de intus foras ejecta sorde jam tum demum et fores juste mundentur. Non enim secura possunt esse [g 55Kb] fossata, ubi intus est hostis. Simul et porta clausura sua captiva est, ubi muri non repellunt, sed inclusum retinent inimicum. [Col. 0849C] Nam et vulnus ebullire novit repletum putredine, nisi exprimatur et de eo fuerit sanies ejecta extrinsecus, et [h 1Kb] de ipsas operatione purgetur, altius potest suam cavare malitiam. Hoc ergo et nos de nostra [Col. 0850B] anima sentiamus. Hoc est, prius debemus de corde projicere quod in corpore nolumus bajulare, dicentes nobismetipsis: Quid taces anima, et non erumpis in voce, et mentis tuae exponis ardorem, et ejecto de intus ipso fervore malitiae, praestes fatigatae refrigerium passioni? Ergo cum alicui fratri cogitatum malum in corde advenerit, [i 1Kb] et senserit se exinde fluctuari, statim suis hoc praepositis fateatur, et mox oratione facta nuntient hoc ipsum abbati. Nam ipsi praepositi hoc ipsum ultro semper debent [j 1Kb] a susceptis suis exquirere: ne forte aut simplicitate quorumdam, aut certe ipsa verecundia malorum faciente, res pravas ac turpes fratrem pudeat confiteri. Sed cum ultro [k 1Kb] ausus magis a magistro acceperint, jam fiducialiter sine verecundia indicent cogitata [Col. 0850B] peccati. Quod et ipsi praepositi, et si ipsi hoc senserint, referant et de se abbati. Nam et ipse Major, cum de se hoc senserit, petat in oratorio a congregatione universa pro se debere orari. Ergo cum de aliquo fratre nuntiatum fuerit a praepositis abbati, convocet mox universam congregationem, et dicat omnibus abbas: Venite, fratres, subveniamus per dilectionem invicem nobis apud Dominum, dicente Apostolo: Fratres, et si praeoccupatus fuerit [l 9Kb] quis in aliquo delicto, vos qui spiritales estis, [m 1Kb] corripite ejusmodi in spiritu [n 1Kb] mansuetudinis, [o 1Kb] consolamini pusillanimes, considerans teipsum, ne et tu tenteris (Gal. VI). Et: [p 1Kb] Tu qui stas, vide, ne cadas(I Cor. X). Ergo unanimes pro hoc fratre nostro oremus ad Dominum, ut dignetur in eo cum signaculo crucis [Col. 0850C] suae vel jussione [q 1Kb] poenitentiae suae diaboli tentationes compescere. Cum ergo pro eo ab omnibus diutissime oratum fuerit, [r 1Kb] surgens abbas cum omnibus, [s 3Kb] et complens, mox exientes singuli opus quod faciebant, [Col. 0851A] [a 1Kb] reprehendant; et retento apud se illo solo fratre qui malo cogitationis laborat, proferat codices et adversus necessitatem vulneris ejus similis divina medicina legatur. Nam et per dies quibus ipse frater interrogatus ab abbate, si forte responderit non transisse, illis horis, quibus continget legi sive per hiemem sive per aestatem, [b 1Kb] poenitentia codicum ad ipsam cogitationis necessitatem legantur [c 17Kb] in ipsa decada, de qua est frater: verbi gratia, si suaserit fornicationem, legatur illi ex diversis codicibus, ubi castitatem diligit Deus. Si [d 17Kb] mentionem suadet frequenter, legatur ex diversis, ubi praecipit veritatem. Si desiderium aliquod, legatur illi, ubi hoc temporale praecipit Deus contemni, et aeterna quaeri et regnum coelorum. Unde oportet abbatem multum esse de [Col. 0851B] lege [e 1Kb] structum, ut aut testimoniis omnia doceat, aut pertinentia ad locum legenda consignet. Nonne ergo cum tali fuerit aegrotus refertus succo discipulus, non solum pristinas recipit vires, sed et novas adversus inimicum acquirit; et adversarius perdet, quod ipse putaverat possidere? Unde alio die mane interrogetur ab abbate ipse discipulus, si cogitatio inimica cessavit, aut non. Quod si respondeat non cessasse, superponatur jejunium ab omnibus. Quod iterum si alio die reinterrogatus responderit non transisse reficientibus omnibus mensis, subtrahatur vinum. [f 1Kb] Nam si tertia, quod absit, jam dictione judicemur modicae fidei, ne videamur tarde credere Dei posse nobis auxilium subvenire; praeterea cum sciamus eum esse nimis misericordem, vel pium et [Col. 0851C] ad praestandum paratum, quia non obliviscitur misereri Deus, nec continebit in ira misericordias suas: ergo, quod supra diximus, si tertio die interrogatus responderit non transisse, item oleum mensis subtrahatur cum vino: ut multorum labore vel abstinentiae [Col. 0852A] cruciatione nullus pereat, sed omnes evadant; ut in afflictione omnium divinae misericordiae remedium speretur, ut apostolicum compleatur praeceptum dicens: Invicem onera portate, et sic adimplebitis legem Christi (Gal. VI). Nam et frater mittendus in via a praepositis suis debet moneri, ut omni hora in quovis loco sit sollicitus adversus diabolum, qui in via secum nos vult trahere in gehennam: cum non patitur bene agendo in coelis ascendere hominem, unde per [g 1Kb] superbiam causam jactatus est. Ideoque debet servus Christi in quovis loco et etiam sine praesentia Majoris cautus consistere, et diligenter se tam a malis factis, quam a pravis cogitationibus observare. Et hoc debet frater moneri, ut, cum cogitatio aliqua ei adversa advenerit, mox fixis in [Col. 0852B] terra cum cervice genibus, vel signo crucis in fronte depicto, precibus debet ad Dominum convolare, ut dignetur suos milites a diabolo defendere. Quia vitia nisi reprimantur cum parva sunt, cum magna fiunt non stringuntur. Et cum cogitata mala factis implentur, de perfecto peccato perfecta mors acquiritur.



 IX.---EX REGULA CUJUSDAM (cap. 6).

Confessio quam crebra et sagaci cura sit danda multorum Patrum juxta scripturarum seriem traditio demonstravit. Danda ergo confessio semper est, ut veterascentem mentis statum, [h 3Kb] et peccatorum tenebris quotidianis illecebris fuscatum, rudem custodiat, sicut Scriptura docuit dicens: Omni custodia serva [Col. 0852C] tuum cor, quia ex ipso vita procedit (Prov. IV). Sic quippe beatus David orando dicebat: Delictum meum cognitum tibi feci, et [i 1Kb] injustitias meas non operui. Dixi, Confitebor adversum me injustitiam meam Domino et tu remisisti [j 30Kb] impietatem cordis mei (Psal. [Col. 0853A] XXXI). [a 1Kb] Quantum valet pura et non tarda confessio, ut sic secura eam subsequatur impetratio. [b 1Kb] Confessus se, ut facinorum molem pelleret de se. Qui ingemuit confitendo, [c 1Kb] glorificavit remissionem recipiendo; dolendo patefecit crimen, dando redintegravit spem. Non enim praecessit spei fiduciam, quia meminerat se olim per Spiritum sanctum a Domino illuminatus dixisse: Quia apud te est propitiatio, et propter legem tuam sustinui te, Domine (Psal. CXXIX). Et iterum: quia apud Dominum [d 1Kb] misericordia est, et copiosa apud eum redemptio (Ibid.). Apud quem misericordiam perennem agnoscit, apud eum copiosam et redemptionem. Quaeramus ergo ibi misericordiam, ubi redemptionem manere jam novimus copiosam. Crescat dolor post ruinam, ut culpae [Col. 0853B] inveniatur medicina. Confiteamur invicem delicta, ut nostra nobis Omnipotens dimittat peccata. Sic nos Scriptura hortatur: Confitemini alterutrum peccata vestra, et orate pro invicem (Jac. V). Quanta clementis Judicis pietas erga nos diffusa dignoscitur, ut quod actibus aerumnosis facinus contractum fuit, mutua prece solvatur. Detur ergo mutuae orationis solatium, ut invicem orando capiatur praesidium. Magna etenim copia fructum habet, quando ex revelatione delictorum salus acquiritur. [e 1Kb] Revela, inquit Psalmista, Domino viam tuam, et ipse te enutriet (Psal. XXXVI). Si revelando peccata nutritur anima, quotidiano ergo studio per confessionem revelentur, ut quotidiana medicina vulnera sanentur. Sed quibus horis congruentibus quotidiana delicta sunt abluenda, [Col. 0853C] nobis inserendum est: [f 1Kb] ut quid post completorium per opacae noctis spatia mens vel caro per fragilitatem [Col. 0854A] deliquerit, post secundam per confessionem curandum est expiari. Quidquid vero diurno actu, vel visu, auditu, cogitatu tepescendo deliquit, nonae horae expleto cursu, ut purgetur, censendum est. Post vero quidquid ab hora nona mens maculae attraxerit; [g 1Kb] ante completam confitendum est. Illud tamen abbas studere debet, ut post secundam, [h 1Kb] scholam ingrediens, peracta oratione, nullum foras egredi permittat, nisi prius detur confessio: similiter et post nonam et ante completorium faciendum est.



 X.---EX REGULA DONATI (cap. 23).

Inter caeteras Regulae observantias hoc magis tam juniores quam seniores monemus fratres, ut assidue et indesinenti studio tam de cogitatu quam de verbo inutili, vel opere, vel aliqua commotione animi confessio [Col. 0854B] omnibus diebus, omnibus horis omnibusque momentis semper donetur, et Patri spiritali nihil occultetur. Quia statutum est hoc a sanctis Patribus, ut [i 1Kb] detur confessio ante mensam, sive ante introitum lectorum, aut quandocunque fuerit facile. [j 1Kb] Quia confessio poenitentiae de morte liberat. [k 1Kb] Ergo nec ipsa parva [l 1Kb] confessione sunt negligenda [m 1Kb] cogitata, quia scriptum est: [n 32Kb] Qui parva negligit, paulatim defluit (Eccli. XIX).



 XI.---EX REGULA CUJUSDAM (cap. 8).

Abbas vel praepositus, vel quilibet seniorum fratrum, cui ab abbate commissum fuerit, ut confessiones recipiat, crimina majora vel minora [o 1Kb] nullatenus manifestet, nisi soli justo judici, qui omnium confitentium crimina lavat. Ille etenim qui confessus est [Col. 0854C] sua vulnera verecunde; non ad opprobrium recipiendum, sed ad salutem redintegrandam confessus est [Col. 0855A] justum habens testem Deum, a quo et mederi exspectat. Is vero senior qui recipit, cum gravitate et moderatione penes se occultando honestissime teneat, ne, dum alterius vulneri medicinam infundit, suae mentis corrumpat nitorem. Nullus tamen monachorum confessionem recipere; vel poenitentiam dare sine ordinatione abbatis praesumat. [a 1Kb] Ne vitium commissum abbatem celetur, [b 3Kb] sed ei omnia per notitiam agantur. Qui vero inventus fuerit, qui hoc propositum regulae violare conetur, gravi poenitentiae sententia corripiatur. Quia delicti fomitem abbati voluit occultare.



 XII.--- [c 1Kb] QUID FACTUM SIT IN MONASTERIO EVORIACAS.

Denique duas quasdam sorores ejusdem monasterii [Col. 0855B] antiquus hostis aggressus [est] quas noviores et imbecilliores conversatio reddebat, tentare compulit. Primum ut confessionem veram nequaquam ab ore promerent. Erat enim consuetudinis monasterii Regulae ut [d 1Kb] ter in die per confessionem unaquaeque earum mentem purgaret. Quae diu cum ab omni congregatione objurgarentur, et nequaquam eis correptio earum proficeret, ultione divina ambae percussae meritas luere didicere poenas. Cumque [e 1Kb] mater monasterii saepe anxia quaereret quae poenae foret occasio, et nullatenus veritatem valerent exprimere, hortatur iterato ut inter supremas horas per confessionem [Col. 0856A] facinus pandant. Cumque obdurata corda nihil remedii capere vellent, inter flagella clamare coeperunt: Sustinete paululum, sustinete, nec prorsus exspectantes urgete. Cumque aliae inquirerent a quibus exspectare rogarent: Non aspicitis, inquiunt, turmas Aethiopum adventantium, quae nos rapere, et abducere festinant? Cumque, terribile dictum! quae aderant, mirarentur, audiunt fragorem supra cellae tegumenta personantem, ostiumque cellulae vi [f 1Kb] patefactum; ita ut nigrescentes umbras cernerent, et voces crebro clamantes eas per omnia audirent, ita ut vix quae aderant signo crucis armatae ad psallendi officium valerent assistere. Tanti doloris atque moeroris eventu Mater urget ut per confessionem sua patefaciant vitia, et sic sacri corporis participatione [Col. 0856B] roborentur. At illae audita sacri corporis mentione garrire et fremere coeperunt dentibus et frendentes dicere: Cras, cras, sustinete; inter quas voces extremum halitum dimiserunt. Quas cum [g 121Kb] in collegio sororum nequaquam sepeliri Mater monasterii ratum duxisset, segregatim humandas ac in extremo sepeliendas esse praecepit. Supra quarum tumulos [h 1Kb] globus igneus in modum clypei intra triennium crebro apparuit, praesertim Quadragesimae diebus usque in adventum sancti Paschae, vel etiam in vigilia Natalis Domini ferventior apparebat. Simulque voces tumultuantis turbae personabant, inter quas duae ululantes [Col. 0857A] erumpebant, prout in tormentis resonare solent: Vae mihi, vae mihi, vae mihi. Cernens itaque Mater monasterii justam sententiam a judice super injustas animas esse illatam, manifestius damnatarum est aggressa comperire sententiam, accedensque ad tumulum experimento quaerit si cadavera, quamvis putredine corrupta, in sepulcro manerent. Itaque [Col. 0858A] menses sex, ex quo functa corpora condita fuerant, transierant. Reperit interius sepulcrum igne exustum, nec quidquam terrae residuum superesse cadaveris, praeter favillam vestium. Mansitque per triennium illatae sententiae severitas, ut terror damnatarum timorem sodalium praeberet remanentium.



CAPUT XVI. DE SEXTO GRADU HUMILITATIS.



 I.---EX REGULA SANCTI BENEDICTI.

Sextus humilitatis gradus est, [a 1Kb] si omni vilitate vel extremitate contentus sit monachus; et ad omnia quae sibi [b 1Kb] injunguntur velut operarium malum se [Col. 0857B] judicet et indignum, dicens sibi cum Propheta: Ad nihilum reductus sum, et nescivi; ut jumentum factus sum apud te, et ego semper tecum (Psal. XCII).



 II.---EX REGULA SANCTI BASILII (cap. 22).

[c 1Kb] Exercitia humilitatis sunt si se vilioribus officiis subdat, et ministeriis indignioribus tradat. Ita namque arrogantiae et vanae gloriae vitium curari poterit; ut consuetudine humilis effectus ultra jam non incidat in arrogantiae et vanae gloriae delictum. [Col. 0858B] Sed in singulis hujuscemodi vitiis cura similis adhibeatur.



 III.---EX REGULA SANCTI CASSIANI (cap. 42).

[d 1Kb] Omni vilitate contentus sit monachus, et ad omnia quae ei [e 1Kb] praedicentur velut operarium malum se judicaverit et indignum.



CAPUT XVII. DE SEPTIMO GRADU HUMILITATIS.



 I.---EX REGULA SANCTI BENEDICTI.

Septimus humilitatis gradus est, [a 50Kb] si se inferiorem et viliorem [b 2Kb] non solum sua lingua pronuntiet, sed etiam intimo cordis credat affectu, humilians [Col. 0859A] se et dicens cum Propheta: Ego autem sum vermis et non homo: opprobrium hominum et abjectio plebis (Psal. XXI). Exaltatus et humiliatus sum et confusus (Psal. LXXXVII). Et item: Bonum mihi, quia humiliasti me, [a 3Kb] ut discam mandata tua (Psal. CXVIII)



 II.---EX REGULA CASSIANI (cap. 42).

[b 1Kb] Semetipsum cunctis inferiorem non superficie labiorum pronuntiet monachus, sed intimo cordis credat affectu.



 III.---SANCTI AUGUSTINI, DE EO QUOD SCRIPTUM EST: Invicem onera vestra portate (Gal. V).

[c 1Kb] Illud cogitandum nullum esse hominem qui non possit habere aliquod bonum, etiamsi lateat, in quo [Col. 0860A] sine dubio [d 1Kb] possit esse superior. Quae cogitatio ad contundendam et edomandam superbiam valet. [e 1Kb] Nec arbitreris quoniam bona tua eminent, et apparent, et ideo alterum nulla habere, quae lateant fortasse, majoris ponderis bona, quibus te superat nescientem. Non enim fallit nos adulatione potius quod Apostolus jubet, cum dicit: Nihil per contentionem, neque per inanem gloriam: sed in humilitate mentis alter alterutrum existimantes superiorem sibi (Phil. II). Non hoc itaque debemus existimare, ut non existimemus, sed nos existimare fingamus: sed vere existimemus posse esse aliquid occultum in alio quo [unde] nobis superior sit, etiamsi bonum nostrum quo illo videmur superiores esse, non sit occultum.



CAPUT XVIII. DE OCTAVO GRADU HUMILITATIS.



 I.---EX REGULA SANCTI BENEDICTI.

Octavus humilitatis gradus est, [a 5Kb] si nihil agat monachus, nisi quod communis monasterii regula vel majorum cohortantur exempla.


[Col. 0861A]
 II.---EX REGULA SANCTI CASSIANI (cap. 42) [a 1Kb]

Si nihil agat monachus, nihil praesumat quod non [Col. 0862A] vel communis regula, vel majorum cohortantur exempla.



CAPUT XIX. DE NONO GRADU HUMILITATIS.



 I.---EX REGULA SANCTI BENEDICTI.

Nonus humilitatis gradus est, si linguam ad loquendum prohibeat monachus, et taciturnitatem habens [a 1Kb] usque ad interrogationem non loquatur, monstrante Scriptura quia in multiloquio [b 18Kb] non effugietur [Col. 0861B] peccatum (Prov. X). Et quia, vir linguosus non dirigetur [c 1Kb] super terram (Psal. CXXXIX).



 II.---EX REGULA SANCTI FERREOLI (cap. 29).

Ut loquendi temperantiam monachus in omni locutione teneat: propter quod dicit Scriptura: In multiloquio non effugies peccatum (Prov. X). Et iterum in Evangelio: Noli multum loqui, sicut ethnici (Matth. VI). Habetur etiam in Psalmo: Vir linguosus non dirigetur super terram (Psal. CXXXIX). [d 1Kb] Quisquis ille frater, sint pauci sermones tui. Nec hoc tantum, sed etiam taciturnitatem tibi praesentia.abbatis, vel [Col. 0862B] etiam alterius senioris imponat: ita ut nisi interrogatus ab eo vel jussus silentium [e 1Kb] irrumpere non praesumas, obediens Scripturae, quae dicit: [f 1Kb] Priusquam audias, ne respondeas, et in medio seniorum noli te injicere (Eccli. XI). Quod etiam in convivio apertissime pronuntiamus esse servandum.



CAPUT XX. DE DECIMO GRADU HUMILITATIS.


[Col. 0861D]
 I.---EX REGULA SANCTI BENEDICTI.

Decimus humilitatis gradus est si [a 68Kb] non sit facilis [Col. 0862D] ac promptus in risu: quia scriptum est: Stultus in risu exaltat vocem suam (Eccli. XXI).


[Col. 0863A]
 II.---EX REGULA SANCTI BASILII (cap. 54).

Interrog. [a 1Kb] Si ex [b 8Kb] toto ridere non licet?---Resp. Cum Dominus eos qui nunc rident, condemnet, manifestum est quia nunquam tempus est risus fideli animae. Et maxime, cum tam plurimi sint qui per praevaricationem legis, Deum non honorent, et in peccatis suis moriantur, pro quibus utique contristari indesinenter convenit et lugere.



 III.---EX REGULA SANCTI FERREOLI EPISCOPI (cap. 24).

Conveniens etiam hoc credo monachis, ut risu, etsi non assidue, frequenter tamen abstineant. Unde si exemplum legens fratrum quisque requiret, hoc solum ei sufficiet, quod Dominum nostrum Jesum Christum, Evangelio teste [c 10Kb] flevisse legimus (Joan. XI), [Col. 0863B] risisse nescimus, tristatum fletibus, risibus non solutum. Attamen, ne quispiam dicat nullum nos praeter hoc habere testimonium lectionis, Salomonem dicentem audiat: Risus dolore miscebit, et extrema gaudii luctus occupat (Prov. XIV). Et iterum: Melior est ira risu, quia per tristitiam vultus corrigitur animus delinquentis. [d 1Kb] Cor sapientis ubi tristitia est; cor stultorum, ubi laetitia (Eccli. VII). Et iterum: Stultus in risu exaltat vocem suam: vir autem sapiens vix [Col. 0864A] tacite [e 9Kb] subridebit (Eccli. XXI). Quicunque ergo ille in congregatione constitutus, ut assolet, aut mente juvenis aut aetate risibus non parcet, joca non fugerit, quid aliud nisi [f 8Kb] publicanum commutat ex monacho; qui in civitatibus [g 10Kb] amplius populosis hanc sibi tantum operam deputant vacare jocis, risibus et cachinnis specialiter. Tamen hoc cunctos moneo, servandum mando atque constituo, ut quotiescunque lectio animabus Deo deditis opportune in ecclesia vel in [h 10Kb] refectorio, aut quolibet in loco publice recitatur, nullus in risu aut moveatur, aut moveat; similiter etiam eo tempore fabulas fugiendas esse cognoscant. Quod si quis non custodierit, praesenti denuntiatione commonitus triduani eum jejunii multatio castiget. Quod triduum neminem volumus sub [Col. 0864B] uno adimplere jejunio, sed terna jejunia vespertina jubemus quotidie refectione distingui. Hoc etiam de reliquis jejuniis, quibus regulae culpabiles corriguntur, statuimus observari: ita tamen si in reo quolibet abbas superbiam duritiamque non viderit.



 IV.---EX REGULA SANCTI CASSIANI (cap. 47).

[i 1Kb] Non sit facilis et promptus in risu monachus; talibus namque indiciis et his similibus humilitas vera dignoscitur.



CAPUT XXI. DE UNDECIMO GRADU HUMILITATIS.



 I.---EX REGULA SANCTI BENEDICTI.

Undecimus humilitatis gradus est, si, cum loquitur monachus, leniter et sine risu, humiliter cum gravitate, vel pauca verba et rationabilia loquatur; [a 1Kb] et non sit clamosus in voce, sicut scriptum est: [b 1Kb] Sapiens verbis innotescit paucis.


[Col. 0865A]
 II.---EX REGULA SANCTI BASILII (cap. 130).

Interrog. [a 1Kb] Si licet ei qui ministrat, majore voce, vel cum clamore eloqui?---Resp. Vocis mensuram definit audiendi modus. [b 93Kb] Si ergo brevior fuerit et compressior vox quam res poscit, prope est ut murmur potius vel susurratio videatur quam sermo. Si vero major sit quam res requirit, cum possit audire ille cui loquimur, etiamsi lenius loquamur, jam non erit vox, sed clamor, quod est [c 1Kb] notabile: nisi forte gravior sit auditus ejus cui loquimur, et necessitas nos cogat ad clamandum. Propterea enim de Domino [Col. 0866A] scriptum est: Quia Jesus clamabat dicens: Si quis credit in me, non credit in me, sed in eum qui me misit (Joan. XII). Clamare enim dicitur pro his, quorum interior auditus surdus et obduratus erat.



 III.---EX REGULA SANCTI FRUCTUOSI EPISCOPI (cap. 8).

[d 1Kb] Cum loquuntur monachi, [e 1Kb] definitum est, ut lenta et silens vox esset, juramento et mendacio carens; [f 1Kb] nec fraudem studens, neque multiloquium diligens, murmurationem omnino et contradictionem et rancorem nesciens, vituperare et [g 1Kb] judicare indemnem alium pertimescens.



CAPUT XXII. DE DUODECIMO GRADU HUMILITATIS.



 I.---EX REGULA SANCTI BENEDICTI.

Duodecimus humilitatis gradus est, [a 1Kb] si non solum corde monachus, [b 3Kb] sed etiam ipso corpore humilitatem [c 2Kb] videntibus se semper indicet; [d 1Kb] id est, in opere Dei, in oratorio, in monasterio, in horto, in via, in agro, vel ubicunque sedens, ambulans, vel stans [e 67Kb] inclinato sit semper capite, defixis in terram aspectibus, [f 1Kb] reum se omni hora de peccatis aestimans jam se tremendo judicio repraesentari aestimet. Dicens sibi in corde semper illud, [g 2Kb] quod publicanus [Col. 0867A] ille evangelicus fixis in terram oculis [a 1Kb] dixit: Domine, non sum dignus ego peccator levare oculos meos ad coelos (Luc. XVIII). Et item cum Propheta: [b 1Kb] Incurvatus sum et humiliatus sum usquequaque (Psal. CXVIII). Ergo his omnibus humilitatis gradibus ascensis monachus mox ad charitatem Dei perveniet illam, quae perfecta foris mittit timorem. Per quam universa, quae prius non sine formidine observabat absque ullo labore et [c 33Kb] velut naturaliter, et consuetudine incipiet custodire: non jam timore gehennae, [d 1Kb] sed amore Christi et consuetudine ipsa bona et delectatione virtutum, quae Dominus jam [e 1Kb] in operarium suum mundum a vitiis et peccatis [f 1Kb] Spiritu sancto dignabitur demonstrare.



 II.---EX REGULA SANCTI FRUCTUOSI EPISCOPI (cap. 8).

[g 1Kb] In gressu monachi ita definitum est, ut [h 183Kb] nullos [Col. 0867B] strepitus, neque saltus amplos tensis passibus facerent, nec alibi, dum pergunt, aspicerent, nisi ante vestigia sua.



 III.---EX REGULA SANCTI CASSIANI (cap. 42).

[i 1Kb] Haec [j 1Kb] cum fuerint in veritate possessa, confestim [Col. 0868A] te ad charitatem, quae timorem non habet, gradu excellentiore [k 1Kb] perducit: pro qua universa quae prius non sine poena formidinis observabas, absque ullo labore velut naturaliter incipies possidere: non jam contemplatione judicii, vel timoris illius, sed amore ipsius boni et delectatione virtutum. [l 1Kb] Ad quod ut valeas facilius pervenire, exempla tibi sunt institutionis ac vitae perfectae in congregatione commoranti paucissima ab uno vel duobus, non a pluribus expetenda. Nam praeter id quod examinata et ad purum excocta reperitur in paucis, etiam istud ex hoc utilitatis accidit, quod ad perfectionem propositi hujus, id est, coenobialis vitae diligentius quis unius imbuitur ac formatur exemplo.



 IV.---Ejusdem (cap. 43).
[Col. 0868B]

[m 1Kb] Quae omnia ut possis consequi, et sub hac regula spiritali perpetuo perdurare, tria haec in congregatione necessaria custodienda sunt tibi, ut scilicet secundum psalmi sententiam: Ego autem sicut surdus non audiebam, et sicut mutus non aperiens os suum; factus sum sicut homo non audiens, et non habens [Col. 0869A] in ore suo redargutiones (Psal. XXXVII). Tu quoque velut surdus, et mutus, et caecus incedas, ut [a 1Kb] absque illius contemplatione, qui tibi fuerit ad imitandum merito perfectionis electus, universa quaecunque videris minus aedificationis habentia velut caecus non videas; ne animatus eorum, qui haec agunt, auctoritate vel forma ad id quod deterius est et quod ante damnaveras, traducaris. Si inobedientem, si contumacem, si detrahentem audieris, vel secus quam traditum est, aliquid admittentem, non offendaris, nec ad imitandum eum tali subvertaris exemplo: sed ut surdus, qui haec penitus nec audieris, universa transmittas. Si tibi vel cuiquam convicia irrogantur injuriae, esto immobilis ad responsionem talionis, ut mutus ausculta semper hunc Psalmistae [Col. 0869B] versiculum in tuo corde decantans: Dixi: Custodiam vias meas, ut non delinquam in lingua mea; posui ori meo custodiam, dum consisteret peccator adversum me: obmutui et humiliatus sum, et silui a bonis (Psal. XXXVIII). Verum et quartum hoc prae omnibus excole [b 1Kb] , quod haec, quae supra diximus, tria ornent te atque commendent. Id est, ut stultum te secundum Apostoli [ [c 1Kb] praeceptum] sententiam facias in hoc mundo, ut sis sapiens (I Cor. III), nihil scilicet discernens, nihil dijudicans ex his quae tibi fuerint imperata, sed cum omni simplicitate et fide obedientiam semper exhibeas, illud tantummodo sanctum, illud utile, illud sapiens judicans, quidquid tibi vel lex Dei, vel [ [d 3Kb] lex] senioris examen indixerit. Tali etenim institutione fundatus sub disciplina [Col. 0869C] hac durare poteris perpetuo: et de coenobio nullis tentationibus inimici, nullis factionibus devolveris. [e 1Kb] Ergo patientiam tuam non debes de aliorum sperare virtute, id est, ut tunc eam tantummodo possideas, cum a nemine fueris irritatus: quod ut possit non evenire, tuae non subjacet potestati, sed potius de humilitate tua vel longanimitate quae in tuo pendet arbitrio. [f 1Kb] Et ut haec omnia, quae latiori sermone digesta sunt, cordi tuo facilius inculcentur, et tenacissime tuis sensibus valeant inhaerere, quoddam ex iis [g 14Kb] breviarium colligam, per quod possis brevitate [Col. 0870A] et compendio mandatorum universa memoriter complecti. Audi ergo paucis ordinem per quem ascendere ad perfectionem summam sine ullo labore ac difficultate valeas. Principium nostrae salutis ac sapientiae secundum Scripturas timor Domini est. De timore Domini nascitur compunctio salutaris, de compunctione cordis procedit renuntiatio, id est, nuditas et contemptus omnium facultatum, de nuditate humilitas procreatur, de humilitate generatur mortificatio voluptatum, de mortificatione voluptatum exstirpantur atque marcescunt universa vitia, de expulsione vitiorum virtutes [h 1Kb] fructificant, atque succrescunt, de pullulatione virtutum puritas cordis acquiritur, per puritatem cordis apostolicae charitatis perfectio possidetur.


[Col. 0870B]
 V.---EX REGULA SANCTI BASILII (cap. 147).

Interrog. [i 1Kb] Anima post multa peccata et post multas suae vitae miserias cum quali timore et qualibus lacrymis debet recedere a peccatis, et quali spe et affectu accedere ad Dominum debet?---Resp. Primo quidem odisse debet illam suam priorem vitam [j 1Kb] notabilem et ipsam memoriam ejus perhorrescere atque execrari. Scriptum est enim: Iniquitatem odio habui, et abominatus sum, legem autem tuam dilexi (Psal. CXVIII). [k 63Kb] Deinde ut majorem timorem habeat magistro, utatur ignis aeterni metu et poenae perpetuae. Sed et lacrymarum tempus agnoscat per poenitentiam, sicut David docuit in sexto psalmo purgationem peccatorum fieri posse ubertate lacrymarum in sanguine Christi per potentiam misericordiae ejus, [Col. 0870C] et per multitudinem miserationum Dei. Quia si fuerint peccata vestra [l 29Kb] sicut Phoenicium, ut nivem dealbabo: si autem fuerint sicut coccinum, ut lanam candidam efficiam (Isai. I). Et post haec recepta virtute et facultate placendi Deo dicit: Convertisti planctum meum in gaudium mihi, conscidisti saccum meum et praecinxisti me laetitia, ut psallat tibi gloria mea (Psal. XXIX). Et ita accedens ad Dominum psallat et dicat: Exaltabo te, Domine, quoniam suscepisti me, et non delectasti inimicos meos super me (Ibid.).



CAPUT XXIII. DE OFFICIIS DIVINIS IN NOCTIBUS.


[Col. 0871A]
 I.---EX REGULA SANCTI BENEDICTI.

[a 1Kb] Hiemis tempore, id est, a Kalendis Novembris usque ad Pascha juxta considerationem rationis [Col. 0872A] [b 1Kb] octava hora noctis surgendum est; [c 2Kb] ut modice amplius de media nocte pausetur, et jam digesti surgant. [d 6Kb] Quod vero restat post [e 10Kb] vigilias a fratribus [Col. 0873A] qui psalterii, vel lectionum aliquid indigent, meditationi inserviatur. A Pascha autem usque ad supra dictas Kal. Novembris sic temperetur hora vigiliarum agenda, ut parvissimo intervallo, quo fratres ad necessaria naturae exeant, mox matutini, qui incipiente luce agendi sunt, subsequantur.



 II.---EX LIBRO II INSTITUTIONUM (cap. 14). Quare post missam nocturnam dormire non oporteat.

[a 1Kb] Quem laborem praeter illam rationem, qua tota industria adnitentes sacrificium Deo de fructu manuum suarum offerre se credunt, duabus ex causis cum omni observatione custodiunt. Quod nos quoque, si perfectioni studemus, eadem diligentia convenit observare. Prima, ne forte purificationem nostram nocturnis psalmis et orationibus acquisitam [Col. 0873B] invidus inimicus livens puritati nostrae, cui maxime semper insidiatur et indesinenter infestus est, quadam somnii illusione contaminet. Qui post illam satisfactionem quam pro negligentiis seu ignorationibus obtulimus, et confessionis nostrae veniam profusis gemitibus imploratam sollicitius nos, si tempus quietis invenerit, maculare festinat; tunc praecipue fiduciam nostram dejicere atque enervare contendens, cum ferventius nos ad Deum tendere orationum nostrarum puritate providerit. Ita ut nonnunquam quos per totum noctis spatium sauciare non potuit, sub illius horae brevissimo tempore dehonestare conetur. Secunda vero quod, tametsi nulla talis verenda diaboli emergat illusio, intercedens etiam purus sopor inertiam monacho [b 1Kb] ne vigilaturo [Col. 0873C] parturiat, segnemque torporem inferens menti per totum diei spatium vigorem ejus obtundat, illamque hebetet perspicaciam sensus, et pinguedinem cordis exhauriat, quae nos possit per totum diem adversus omnes insidias inimici cautiores, robustioresque servare. Quamobrem canonicis vigiliis privatae ab eis subjunguntur excubiae, ac majore illis observatione succedunt: ut et illa purificatio, quae psalmis est et orationibus acquisita non pereat, et intensior sollicitudo [Col. 0874A] nos per diem custoditura praeparetur medita tione nocturna.



 III.---EX LIBRO III INSTITUTIONUM, capite quo supra, quod post matutinas orationes ad somnum reverti non oporteat.

[c 107Kb] Cujus solemnitatis ratio, cur statuta sit, vel inventa in hac provincia nonnulli ignorantes, expletis matutinis hymnis, rursum revertuntur ad somnum, in illam causam nihilominus incidentes, ob quam compescendam a senioribus solemnitas instituta est. Illa namque hora eam consummare festinant, qua negligentioribus minusque sollicitis rursum dormiendi reddatur occasio. Quod omnimodis fieri non oportet. Et sicut in superiori libello (De Noctur. Orat., c. 13) describentes Aegyptiorum synaxim plenius ex [Col. 0874B] posuimus, ne purificationem nostram confessione supplici, et antelucanis orationibus acquisitam, vel emergens quaedam redundantia humorum naturalium polluat, vel illusio corrumpat inimici, vel certe intercedens etiam puri et simplicis somni refectio interrumpat spiritus nostri fervorem, ac tepefacto somni torpore per totum diei spatium inertes deinceps ignavosque traducat. Quod Aegyptii ne incurrant, et quidem cum soleant certis temporibus, etiam ante gallorum cantum consurgere, [d 1Kb] missa canonica celebrata, usque ad lucem posthaec vigilias extendunt; ut eos superveniens lux matutina in hoc fervore spiritus reperiat constitutos, ac per totum diei tempus ferventiores sollicitioresque custodiat, praeparatos eos suscipiens ad conflictum et diurnam colluctationem [Col. 0874C] diaboli, nocturnarum exercitatione vigiliarum ac spiritali meditatione firmatos.



 IV.---EX REGULA SANCTI CASSIANI (cap. 10).

[e 1Kb] Nec ulterius quisquam post purificationem nocturnarum vigiliarum in requiem somni iterum resolvatur, donec superveniente die nocturnae meditationi operatio diurna succedat; ne forte puritatem nostram psalmis et orationibus acquisitam invidus diabolus quadam somni illusione contaminet. Quia [Col. 0875A] post illam satisfactionem confessionis, quam Deo pro negligentiis, sive ignorationibus nostris obtulimus, invidus nos inimicus, si tempus quietis invenerit, maculare festinat: et tunc fiduciam nostram praecipue dejicere atque enervare contendit, cum ferventius et purius nos orare providerit. Nam multoties quos per totum noctis spatium sauciare non potuit, post completas vigilias sub unius horae brevissimo tempore quiescentes dehonestare conatur.



 V.---EX REGULA SANCTI AURELIANI EPISCOPI (cap. 28).

Post Matutinas orationes ad somnum reverti non liceat, sed completis Matutinis statim dicatur Prima; [a 1Kb] deinde usque ad Tertiam omnes lectioni vacent.



 VI.---EX REGULA MAGISTRI (cap. 33).
[Col. 0875B]

[b 1Kb] In officio nocturno uno tempore psallantur [c 1Kb] ante pullorum cantum in hieme nocturni dicente Propheta: Media nocte surgebam ad confitendum tibi (Psal. CXVIII). Et de aestate item dicit: [d 35Kb] Nocte vigilat Spiritus meus ad te Deus (Isa. XXVI). Hoc est, de parte aliqua noctis post pullorum jam cantum signum fiat surgendi. Sed hoc a vigilantibus in hieme cavendum est, ne nocturnos pullus aut antecedat, aut deprehendat: quia [e 1Kb] largent noctes in tempore hiemis. Nam pullorum cantus [f 1Kb] declinantis est terminus noctis: quia nox diem parit, sicut in circulo solis declinare jam diem [g 1Kb] a sexta hora ostenditur, id est, [h 1Kb] propter noctem tantum festinare descendere solem, quantum cucurrit, ut medium in circulo ascenderet diem. Sed hoc in hieme agendum [Col. 0875C] est, ut nocturnos jam expletos pullorum cantus sequatur, quia noctes sunt grandes, ut digesti a somno fratres vigilanti, digesto sensu opus Dei, quod dicunt, agnoscant: et ideo intervallum ponitur, ut [Col. 0876A] prolixa nocte somni gravitas finiatur. Nam in verni vel in aestatis tempore, hoc est, a Pascha usque ad [i 1Kb] octavum Kal. Octobris, quod est aequinoctium hiemale, propter rationem brevium noctium [j 1Kb] a pullorum cantu Nocturni a fratribus inchoentur: et expleto psalmorum numero mox ei Matutinos subjungant, et secundum psalmorum suorum numerum finiant. Et ideo in brevibus ipsis noctibus post pullorum cantum Nocturnos constituimus inchoari, et cum Matutinis conjungi, ut non se recollocantes post nocturnos ingravescant fratres, et suavi matutino somno oppressi non solum perdant Matutinos, sed etiam Primam jam tarde dicere confundantur. Et ideo post pullos Nocturnos cum Matutinis diximus jungi, ut digesti jam a somno prolixo fratres utrumque [Col. 0876B] opus sobrie compleant, et jam reddito Matutinorum divino debito securi fratres usque Primam jam, qui volent, repausent, ut his horis somni omnem gravitudinem deponentes bene digesti post Primam jam leves laborare incipiant, monstrante nobis de [k 1Kb] S. Heleno scriptura cum dicit: Consuevit enim factis matutinis repausare. [l 1Kb] Ergo ne ante pullorum cantum cum in brevibus noctibus coacti fuerint fratres surgere adhuc crudi ab inchoato somno, cum in ipso impetu venarum sanguis et humor per venas bullescit, et inarmonia gravedinis succussati somni discoquunt membra escam quam susceperant, in ipso adhuc incocti occisi incendio, non suscitati, sed potius occisi, cum coacti fuerint fratres surgere gravi adhuc capite et indigesto rupti effugent sancti Spiritus [Col. 0876C] charismata. Et cum amaricatur carni eorum (quae quamvis milites Deo, tamen in hac vita interim quaerit quae sua sunt, etsi non in omnibus aliquantis) amarum videatur esse pro Deo quod dulce est; ut [Col. 0877A] non ex integro animo amet Deum frater in psalmis, quando per somnum cupit satisfieri carni. Nam sicut [a 1Kb] luna in circulo minorata deputati nocti minus luminis complet officium, cum tarde surgit orientis exortu, tarde cursu suo in diem ingreditur occasura, sic et brevitas noctium temperata cum die propter fragilitatem carnis humanae cogit divina in psalmis abbreviari, et jungi cum nocte diei officia. Ergo psalmi nocturni hiemis tempore, hoc est, ab aequinoctio hiemali usque ad aequinoctium vernale, id est, ab octavo Kal. Octobris usque octavo Kal. Aprilis, sed melius usque ubi fuerit Pascha, quia noctes majores sunt, [b 3Kb] dici debent antiphonae currente semper psalterio, et responsoria tria, ut fiant [c 1Kb] sexdecim impostiones in Nocturnis, quam octavo Matutinorum [Col. 0877B] impositiones similiter viginti quatuor vicibus secundum viginti quatuor seniorum imitationem genua nostra in nocte Deo flectantur [d 1Kb] cum laudibus. Nam in noctibus majoribus ideo plus psalli debent, ut sicut nobis Deus ad repausationem prolixum spatium junxit in nocte, et nos ei per agendas gratias jungamur in laudem. Tempore vero aestatis, hoc est, a Pascha usque octavo Kal. Octobris [e 1Kb] octo dicantur antiphonae, currente, ut supra diximus, semper psalterio, et tria responsoria extra lectiones et versum, et [f 1Kb] rogos Dei: ut tam istae duodecim impositiones Nocturnae quam simul conjunctae, octo Matutinorum impositiones viginti vices cogat parvae noctis ratio Deo genua incurvare. Quia somnus, cum brevis est, dulcis videtur esse carni, cum corpus [Col. 0877C] hominis prolixo fatigatum labore diei minori requie brevi quiescit in nocte. Ergo aestatis tempore, sicut supra designavimus, quia minores sunt noctes, novem dicantur antiphonae, et tria responsoria, ut fiant duodecim impositiones secundum nomina duodecim [Col. 0878A] [g 3Kb] apostolorum cantici inchoati et finiti; mox eis Matutini subjungantur propter brevitatem noctium. Sed hoc semper tam in hieme quam in aestate, tam in die quam in nocte seu in vigiliis cum psallitur, caveatur, ne psalmi aliquando combinentur, quod non licet, sed singulos debere definiri cum Gloria: ut nec orationes inter ipsos agendae perdantur, nec Glorias eorum laudi Dei videamur subducere, cum compendiosa negligentia cogimur in se psalmos inserere [h 1Kb] constituit et finem. Quod si aliqua necessitas omnes psallentes perurgeat, non combinent, sed conternent; tamen cum Gloriis suis subsequantur: et ut citius compleant, et psalmorum numeris non minoretur. Ergo ideo aut singulos aut ternos diximus debere dici: quia sicut [Col. 0878B] unitas in Trinitate, et Trinitas in unitate agnoscitur; ita aut singulos, aut pro necessitate ternos credamus tamen cum Gloriis suis dici debere. Nam combinari ex toto non licet: quia non plus, neque minus ab unitate et trinitate quod deluerit, Christianum decet. Et tunc perfectam fidem habemus, si Trinitatem perfectam aequaliter in unitate, et unitatem in Trinitate sentimus. Nam si aliqua gravis necessitas quavis hora psallentes perurgeat, dicendorum omnium psalmorum singula capita cum una Gloria compleant; et sic exeant oratorio, ut quavis necessitate tamen opus Dei non videatur praetermitti.



 VII.---EX REGULA SANCTI ISIDORI (cap. 8).

[i 1Kb] In psallendi officio ista discretio erit. Dato namque [Col. 0878C] legitimis temporibus signo ad orationes canonicas [j 3Kb] festinabunt fratres cum properatione, omnes ad chorum occurrant, nullique ante expletum officium licebit egredi, praeter eum quem necessitas naturae compulerit. Recitantibus autem monachis post [Col. 0879A] consummationem singulorum psalmorum prostrati omnes humo, pariter, celeriterque surgentes psalmos sequentes incipient: eodemque modo per singula officia facient. Quando celebrantur psalmorum spiritalia sacramenta, refugiat monachus risus vel fabulas; sed hoc meditetur corde, quod psallitur ore. Tertia, Sexta et Nona tres psalmi dicendi sunt, responsorium unum, [a 1Kb] lectiones ex utroque testamento duae: dehinc [b 1Kb] laus, hymnus atque oratio. In Vespertinis vero officiis primo [c 1Kb] Lucernarium, deinde psalmi tres, responsorium unum, et [d 1Kb] laudes, hymnus, oratioque dicenda est. Post vesperum autem congregatis fratribus oportet vel aliquid meditari, vel de quibusdam divinae lectionis quaestionibus disputare, conferendo pie atque salubriter, [Col. 0879B] tantumque meditando disputandoque commorari, quoadusque tempus Completorii possit concurrere. Ante somnum autem, sicut mos est, peracto Completorio, [Col. 0880A] valedictis invicem fratribus, cum omni cautela et silentio quiescendum, usquequo ad vigilias consurgatur. In quotidianis vero vigiliarum officiis primum tres psalmi canonici recitandi sunt, deinde tres [e 4Kb] missae psalmorum, [f 1Kb] quarta vero canticorum, [g 1Kb] quinta matutinorum officiorum. In Dominicis diebus, vel festivitatibus martyrum solemnitatis causa singulae superaddantur missae. [h 1Kb] Verum in vigiliis recitandi aderit usus, in Matutinis psallendi canendique consuetudo, [i 1Kb] utroque modo servorum Dei mentes diversitatis oblectamento exerceantur, et ad laudem Dei sine fastidio ardentius excitentur. Post vigilias autem [j 1Kb] usque ad Matutinum reficiendum est. Post Matutinum autem operandum aliquid aut legendum. Lectiones autem ex Veteri et Novo Testamento [Col. 0880B] tempore officii quotidianis diebus recitentur. [k 1Kb] Sabbati vero die atque Dominico ex Novo tantum Testamento pronuntientur. Monachus autem [Col. 0881A] corporis sanitate consistens si vigiliis vel quotidianis officiis defuerit, perdat communionem.



 VIII.---EX REGULA SANCTI AURELIANI (cap. 29).

[a 1Kb] Ad vigilias dum lectio legitur, aut [b 56Kb] de sparto aut de canabe aut aliud hujusmodi manibus operamini, ut non somnus obrepat. Si vero Dominicus, aut festi sunt dies, cui somnus venerit, aliis sedentibus, jubeatur stare, ut possit a se somni marcorem depellere: ne in opere Dei tepidus inveniatur, aut negligens.



 IX.---EX REGULA SANCTI COLUMBANI (cap. 7).

[c 1Kb] De synaxi vero, id est, cursu psalmorum et [d 1Kb] orationum modo canonico quaedam sunt distinguenda; [Col. 0882A] quia varie a diversis memoriae de eo traditum est, ideo juxta vitae qualitatem ac temporum successionem varie a me quoque litteris insinuetur. Non enim uniformis esse debet pro reciproca temporum alternatione. Longior enim per longas noctes breviorque per breves esse convenit. Inde et [e 1Kb] apud seniores nostros [f 1Kb] ab octavo Kal. Jul. [g 1Kb] cum noctis augmentum [h 1Kb] sensim incipit crescere cum choris brevissimi modi [i 1Kb] in nocte sabbati sive Dominicae [j 1Kb] usque ad initium hiemis, id est Kal. Novemb., in quibus XXV canunt antiphonas [k 3Kb] psalmorum ejusdem numeri, [l 1Kb] qui semper tres loco duobus succedunt [m 2Kb] psallites: ita ut totius psalterii inter duas supra dictas noctes [Col. 0883A] numerum [a 1Kb] cantent XII choris [b 1Kb] caeteras temperantes tota hieme noctes, qua finita [c 1Kb] ver sensim [d 1Kb] per singulas hebdomadas terni semper decedunt psalmi: ut XII [e 1Kb] in sanctis noctibus tantum antiphonae remaneant, [f 3Kb] id est quotidiani hiemales XXV psalmi cursus. [g 1Kb] XXIV autem per totum ver aut aestatem, et usque ad autumnale aequinoctium, id est VIII Kal. Octobris, in quo similitudo synaxeos sicut in vernali aequinoctio, id est, VIII Kal. Aprilis, dum per reciprocas vices paulatim et [h 1Kb] crescit et decrescit. Igitur juxta vires consideranda vigilia est, maxime cum ab auctore salutis nostrae jubemur vigilare et orare omni tempore, et Paulus praecipit sine intermissione orare (I Thess. V). Sed quia orationum canonicarum noscendus est modus in quo omnes simul [Col. 0883B] orantes horis conveniunt statutis, quibus absolutis unusquisque in cubiculo suo orare debet [i 1Kb] per diurnas horas terni psalmi pro operum interpositione statuti sunt a senioribus nostris, [j 15Kb] cum versiculorum augmento intervenientium pro peccatis primum nostris, deinde pro omni populo Christiano, pro sacerdotibus et reliquis Deo consecratis sacrae plebis gradibus, postremo pro eleemosynas facientibus, postea [Col. 0884A] pro pace regum, novissime pro inimicis, ne illis Deus statuat in peccatum, quod persequuntur nos et detrahunt nobis: quia nesciunt quid faciunt. [k 1Kb] Ad initium vero noctis duodecim psalmi, [l 1Kb] ad medium noctis duodecim simul psalluntur. Ad matutinum vero bis deni, bisque bini per tempora brevium, ut dictum est, noctium sunt dispositi, pluribus (jam dixi) semper nocte Dominica sabbati vigiliae deputatis, in quibus [m 1Kb] sub uno versu LXXV singillatim cantantur. Haec juxta communem dicta synaxim. Caeterum vero, ut dixi, orandi traditio, ut possibilitas ad hoc destinati sine fastidio voti praevaleat, [n 1Kb] sive perfectio possibilitatis permittat, vel capacitas mentis illius cum necessitatum consideratione, vel vitae qualitas possit admittere, quantum [Col. 0884B] uniuscujusque fervor exegerit, si liber ac solus sit, aut eruditionis ejus quantitas postulaverit, aut status otium, aut magnitudo studii, aut operum qualitas, aut aetatis diversitas permiserit. Ita varie unius rei perfectio aestimanda est, [o 1Kb] quia cum labore adorationis partitur. Et ideo, licet longitudo standi aut cantandi sit varia, unius tamen perfectionis erit aequalitas orandi, in corde et mente jugis intentio. [Col. 0885A] Sunt autem quidam catholici, quibus idem est canonicus duodenarius psalmorum numerus sive per breves sive per longas noctes, sed per quaternas in nocte vices hunc [a 1Kb] canonem reddunt, ad initium scilicet noctis, ad mediumque noctis, [b 1Kb] sive pullorum quoque cantum ac matutinum. Cursus sicut in hieme parvus esse videtur, ita aestate satis laboriosus, et gravis invenitur, dum crebris in noctis brevitate expeditionibus non tam lassitudinem facit quam fatigationem. Noctibus vero reverentissimis Dominicae et sabbati ad matutinum ter idem volvitur numerus, id est, ter denis et sex psalmis. Quorum pluralitas [c 1Kb] ad sanctam conversationem [d 1Kb] hunc numerum canonicum multis [e 1Kb] dulci [Col. 0886A] indixit suavitatem tanquam et reliquam disciplinam: sub quorum nimirum regula nullus invenitur lassus, et cum tanta pluralitas monachorum sit, ita ut [f 1Kb] mille abbates sub uno archimandrita esse referantur, nulla ibi [g 1Kb] a conditione coenobii inter duos monachos rixa fuisse fertur visa: quod nisi ibi Dei esset habitatio dicentis: Ego in eis habitabo, et inter illos ambulabo: et ipsi erunt mihi populus (II Cor. VI; Lev. XXVI), esse non posse manifestum est; merito itaque creverunt, et quotidie, Deo gratias, crescunt in quorum medio Deus habitat, quorum meritis mereamur salvari.



APPENDICES AD CAPUT XXIII.




[Col. 0885C]
MONITUM H. MENARDI.

(In codice ms. Concordiae desunt hic septem capita Regulae sancti Benedicti, a nono usque ad decimum sextum. Omisit illa auctor noster quia nihil habebat ex antiquis Patribus quod posset cum his capitulis conferre. Magister quidem in sua Regula fuse et enucleate satis officia divina ordinavit, sed in sua ordinatione ita a sancto Benedicto dissidet, ut jure merito auctor noster illam praetermiserit. Nos vero, ne quid ex Regula sancti Benedicti in hoc libro deesse videretur, ea quae ab auctore nostro praetermissa fuerant appendicis nomine transcripsimus a Smaragdo emendicata, tum quia antiquus scriptor est, tum quia textus Regulae quem profert maxime convenit cum hoc ms. codice Concordiae.)



APPENDIX PRIMA.--- [a 3Kb] Quanti psalmi dicendi sunt in noctibus. (Ex Regula sancti Benedicti, cap. 9.)

Hiemis tempore [b 1Kb] supra scripto in primis versu praemisso, id est, [c 1Kb] Deus in adjutorium meum intende: Domine, ad adjuvandum me festina. In secundo, [d 1Kb] tertio dicendum: Domine, labia mea aperies, et os meum annuntiabit laudem tuam. Cui subjungendus est tertius psalmus, et [e 228Kb] Gloria. Post [Col. 0887A] hunc [a 1Kb] psalmus nonagesimus quartus cum antiphona [Col. 0888A] aut certe decantandus. [b 2Kb] Inde sequatur Ambrosianum. [Col. 0889A] Deinde sex psalmi; quibus dictis, dicto versu, [a 1Kb] benedicat abbas, et sedentibus cunctis in scamnis legantur vicissim a fratribus in codice [b 37Kb] super analogium tres lectiones, inter quas et [c 1Kb] tria responsoria cantentur. Duo responsoria sine Gloria dicantur. [d 1Kb] Post tertiam vero lectionem, qui cantat, dicat Gloriam. Quam dum incipit cantor dicere, mox omnes de sedilibus suis surgant ob honorem et reverentiam sanctae Trinitatis. Codices autem legantur in vigiliis Dominicae auctoritatis tam Veteris Testamenti quam Novi. Sed et expositiones earum, quae [e 1Kb] a nominatis et orthodoxis catholicis Patribus factae sunt. Post has vero sex lectiones cum responsoriis suis sequantur reliqui sex psalmi cum [f 1Kb] alleluia canendi. Post hos lectio Apostoli sequatur [Col. 0890A] [g 52Kb] ex corde recitanda: et versus et [h 1Kb] supplicatio Litaniae, id est, Kyrie eleison. Et sic finiantur vigiliae nocturnae.



APPENDIX II.---Qualiter aestatis tempore agatur nocturna laus. (Ex eadem Regula, cap. 10.)

A Pascha autem usque ad Kalendas Novembris omnis, ut supra dictum est, psalmodiae quantitas teneatur: excepto quod lectiones in codice propter brevitatem noctium minime legantur: sed pro ipsis tribus lectionibus una de Veteri Testamento memoriter legatur, quam breve responsorium subsequatur. Et reliqua omnia, ut dictum est, impleantur. Id est [i 6Kb] ut nunquam minus a duodecim psalmorum [Col. 0891A] quantitate ad vigilias nocturnas dicatur, exceptis tertio et nonagesimo quarto psalmo.



APPENDIX III.---Qualiter Dominicis diebus vigiliae agantur. (Ex eadem Regula, cap. 11.)

[a 21Kb] Dominica die temperius surgatur ad vigilias: in quibus vigiliis teneatur mensura, id est, modulatis, ut supra disposuimus, sex psalmis et versu, residentibus cunctis disposite, et per ordinem in subselliis, legantur in codice, ut supra diximus, quatuor lectiones cum responsoriis suis: ubi tantum in [Col. 0892A] quarto responsorio dicatur a cantante, Gloria. Quam dum incipit, mox omnes cum reverentia surgant. Post lectiones sequantur ex ordine alii sex psalmi cum antiphonis et versu. Post quos iterum legantur quatuor lectiones cum responsoriis suis, ordine quo supra. Post quas dicantur tria [b 1Kb] cantica de prophetis, quae instituerit abbas. Quae cantica [c 1Kb] cum alleluia psallantur. Dicto etiam versu, et benedicente abbate, legantur aliae [d 1Kb] quatuor lectiones de Novo testamento, ordine quo supra. Post quartum responsorium incipiat abbas hymnum, [e 59Kb] Te Deum laudamus; [Col. 0893A] quo perdicto, [a 4Kb] legat abbas lectionem de Evangelio, cum honore et tremore [b 72Kb] stantibus omnibus; qua perlecta, [c 1Kb] respondeant omnes, amen: et subsequatur mox abbas hymnum, Te decet laus. Et [d 1Kb] data benedictione [e 1Kb] incipiant Matutinos. Qui ordo vigiliarum omni tempore tam aestatis quam hiemis aequaliter die Dominico teneatur: nisi forte, quod absit, tardius surgant et aliquid de lectionibus breviandum [Col. 0894A] est, aut responsoriis: quod tamen omnino caveatur, ne proveniat. Quod si contigerit, digne inde satisfaciat Deo in oratorio, per cujus evenerit neglectum.



APPENDIX IV.---Qualiter matutinorum solemnitas agatur. (Ex eadem Regula, cap. 12.)

[f 1Kb] In matutinis Dominico die [g 2Kb] in primis dicatur sexagesimus sextus psalmus sine antiphona. Post quem [Col. 0895A] dicatur quinquagesimus cum Alleluia. Post quem dicatur [a 1Kb] centesimus decimus septimus [b 50Kb] et sexagesimus secundus. Inde [c 38Kb] benedictiones, et [d 1Kb] laudes, lectio de Scriptura una ex corde, et responsorium Ambrosianum, versus, canticum de Evangelio, [e 63Kb] litania, et completum est.



APPENDIX V.---Qualiter privatis diebus matutini agantur. (Ex eadem Regula, cap. 13.)

[f 1Kb] Diebus autem privatis Matutinorum solemnitas ita agatur: id est, ut sexagesimus sextus psalmus dicatur [g 20Kb] sine antiphona subtrahendo modice, sicut in Dominica, ut omnes occurrant ad quinquagesimum, qui cum antiphona dicatur. Post quem alii duo psalmi dicantur secundum consuetudinem. Id est, secunda [Col. 0896A] feria, quintus, et trigesimus quintus. Tertia feria quadragesimus secundus, et quinquagesimus sextus. Quarta feria, sexagesimus tertius, et sexagesimus quartus. Quinta feria, octogesimus septimus, et octogesimus nonus. Sexta feria, septuagesimus quintus, et nonagesimus primus. Sabbato autem, centesimus quadragesimus secundus, et canticum Deuteronomii, quod dividatur in duas glorias. Nam caeteris diebus canticum unumquodque ex prophetis, sicut psallit Ecclesia Romana, dicatur. Post haec sequentur laudes. Deinde lectio una Apostoli memoriter recitanda. Responsorium Ambrosianum, versus, canticum de Evangelio, litania, et completum est. [h 1Kb] Plane [i 1Kb] Agenda matutina, vel vespertina non transeat aliquando, [j 1Kb] nisi in ultimo per ordinem oratio Dominica [Col. 0897A] omnibus audientibus dicatur a Priore [a 2Kb] propter scandalorum spinas, quae oriri solent in monasterio; [b 1Kb] ut conventi per ipsius orationis sponsionem qua dicunt: Dimitte nobis debita nostra, sicut et nos dimittimus debitoribus nostris, purgent se ab hujusmodi vitio. [c 1Kb] Caeteris vero Agendis [d 2Kb] ultima pars ejus orationis dicatur, ut ab omnibus respondeatur: Sed libera nos a malo.



APPENDIX VI.---In natalitiis sanctorum qualiter agantur vigiliae. (Ex Regula sancti Benedicti, cap. 14.)

In sanctorum vero festivitatibus, [e 1Kb] vel omnibus [Col. 0898A] solemnitatibus, sicut diximus, die Dominico agendum, ita agatur: excepto quod psalmi aut antiphonae, [f 1Kb] vel lectiones ad ipsum diem pertinentes dicantur. [g 1Kb] Modus autem supra scriptus teneatur.



APPENDIX VII.---Quibus temporibus dicatur Alleluia. (Ex Regula sancti Benedicti, cap. 15.)

[h 1Kb] A sancto Pascha usque ad Pentecosten sine intermissione dicatur [i 60Kb] Alleluia, tam in psalmis quam in responsoriis. A Pentecoste autem usque ad caput Quadragesimae omnibus noctibus cum posterioribus psalmis tantum ad nocturnos dicatur. [j 1Kb] Omni vero Dominica [k 5Kb] extra Quadragesimam cantica, matutini, [Col. 0899A] prima, tertia, sexta nonaque cum Alleluia dicantur. Vespera vero cum antiphona. Responsoria [Col. 0900A] vero nunquam dicantur cum Alleluia, nisi a Pascha usque ad Pentecosten.



CAPUT XXIV. QUALITER DIVINA OPERA PER DIEM AGANTUR.


[Col. 0899C]
 I.---EX REGULA SANCTI BENEDICTI.

[a 295Kb] Ut ait Propheta: Septies in die laudem dixi tibi [Col. 0900C] (Psal. CXVIII). [b 5Kb] Qui septenarius sacratus numerus a nobis sic implebitur, si matutino, primae, tertiae, [Col. 0901A] sextae, nonae, vesperae, completoriique tempore nostrae [Col. 0902A] servitutis officia persolvamus. [a 4Kb] Quia de his [Col. 0903A] horis dixit Propheta: Septies in die laudem dixi tibi (Psal. CXVIII). Nam de nocturnis vigiliis [a 1Kb] idem ipse Propheta ait: Media nocte surgebam ad confitendum tibi. Ergo his temporibus referamus laudes [b 1Kb] Creatori nostro, id est matutinis, prima, tertia, sexta, nona, vespera, completorio, et nocte surgamus ad confitendum ei.



 II.---EX REGULA MAGISTRI (cap. 34).

[c 1Kb] In exercendo maxime divino officio prae omnibus sanctae debet militiae ordo constitui; vel quibus vicibus tramis rectae observationis occurrat, ut aetatis mos est, et Patrum instituta sanxerunt, id est, matutinus, prima, tertia, sexta, nona, vespera et completorium; ut compleatur prophetica ordinatio [Col. 0903B] dicens Domino: Septies in die laudem dixi tibi (Psal. [Col. 0904A] CXVIII). Sed prima sic debet dici quomodo duodecima, quae dicitur vespera. Nam prima sic debet dici pungentibus jam radiis solis, et vespera adhuc declinantibus radiis ejus. Quia quomodo inchoatur dies in initio in opere Dei, [d 1Kb] in tali debet expleri in fine, ut compleatur Scriptura dicens: A solis ortu usque ad occasum (Ps. CXII). Non enim dixit, post occasum, [e 1Kb] Laudate nomen Domini; quia exitus matutini et [f 11Kb] vespere [g 1Kb] delectabitur Dominus (Ps. LXIV). In quibus temporibus ab angelis nostris diurnis in renuntiatis justorum benefactis delectabitur Dominus. [h 2Kb] Sicut sanctus Paulus in revelatione sua dicit: Filii hominum, benedicite Dominum incessabiliter, magis autem cum occiderit sol. Nam initium et finem diei sol nobis juste ostendit, qui abscessu suo tenebras [Col. 0904B] introducit. In aestivo vero tempore adhuc altius [Col. 0905A] stante sole [a 597Kb] lucernaria inchoentur propter breves noctes: ut prolixo aestus labore lassis fratrum et jejunio membris in augmento brevium noctium de lucentis [Col. 0906A] adhuc diei spatio fessae repausationis somnus addatur.


[Col. 0907A]
 III.---EX REGULA SANCTI CASSIANI (cap. 15).

[a 1Kb] Apud Palaestinae et Mesopotamiae vel totius Orientis monasteria exceptis matutinis vel vespertinis diurnarum orationum modus trinae confessionis exemplo statutis trinis psalmis quotidie terminatur; ut orationum assiduitas statutis Deo temporibus offeratur, et necessaria operationis officia consummatis justo moderamine spiritalibus obsequiis nullatenus valeant impediri. Horarum autem ipsarum, in quibus Deo per totum spatium diei obsequia reddimus, [Col. 0908A] ratio haec est. Prima pro inchoatione diei. [b 37Kb] Tertia, quia Spiritus sanctus in eadem hora super apostolos descendisse (Act. II) primitus comprobatur. [c 1Kb] Sexta, pro eo quod immaculata hostia Dominus noster Jesus Christus eadem hora in cruce suspensus obnoxios de aeternis peccatorum vinculis liberavit. [d 2Kb] Nona pro eo quod eadem hora Dominus noster descendens ad inferos sanctorum animas, quae clausae tenebris tenebantur exinde liberavit, et secum transvexit ad coelos. Duodecima vero propter terminationem diei, sicut prima inchoatione. Prima vero et duodecima [Col. 0909A] pro inchoatione [a 3Kb] et terminatione diei postea a Patribus sunt adjunctae; tertiam autem et sextam et nonam etiam ab apostolis legimus fuisse celebratas. [b 1Kb] Nam tertia hora super apostolos in orationum officio constitutos Spiritus sanctus descendit (Act. II); sexta vero hora legimus Petrum, dum in coenaculo oraret, subito in excessu mentis vas illud, quod quatuor initiis quasi linteum de coelo submissum, vidisse (Act. X); de nona autem legimus: Petrus autem et Joannes ascendebant in templum ad horam orationis nonam (Act. V). Vespertinas autem, vel matutinas orationes non solum ab apostolis, sed etiam in Veteri Testamento legimus eas in templo Domini semper fuisse oblatas. [c 1Kb] Unde et David dicit de vespertinis: Dirigatur oratio mea sicut incensum in conspectu [Col. 0909B] tuo: elevatio manuum mearum sacrificium vespertinum (Ps. XIV). De matutinis autem dicit: Deus, Deus meus, ad te de luce vigilo. Et: In matutinis meditabor in te, quia factus es adjutor meus (Ps. LXII).



 IV.---EX REGULA SANCTI FRUCTUOSI (cap. II).

[d 1Kb] Primae horae observandae mensura sancita est, dicente Propheta: Mane astabo tibi, [e 1Kb] et videbo te, quia tu es Deus nolens iniquitatem. Et iterum: Ad te [Col. 0910A] orabo, Domine, mane exaudies vocem meam (Psal. V). Secunda quoque inter primam et tertiam constituta, quasi quidam limes ponitur. Unde et a monachis necesse est, ne otiosa ducatur. Ideo constitutum est, ut trino psalmorum obsequio frequentetur, quae et primae consummet officium, et subsequenter tertiae incipiat scandere gradum. Ita quoque in reliquis constitutum est hunc servandum esse ordinem horis tertia, sexta, nona, [f 1Kb] duodecima, videlicet atque vespera; ut ante et [g 1Kb] post trinas has legitimas horas peculiaris orationis prosequantur obsequia. Nocturno igitur tempore [h 1Kb] prima noctis hora sex orationibus celebranda est: ac deinde decem psalmorum concentu cum laude et benedictionibus consummanda in Ecclesia est. [i 1Kb] Deinde valefacientes invicem, et [Col. 0910B] reconciliationi et satisfactioni alterutrum insistentes laxant mutuo debita: et pietate paterna, qui [j 1Kb] segregati a coetu fraterno ob negligentiam suam fuerant, mereantur indulgentiam. Tunc demum pergentes ad cubilia, atque in unum conjuncti coeuntes ad perfectionem pacis, et reorum absolutionem, cantatis tribus psalmis juxta morem cum laude, et benedictione, symbolum Christianae fidei communi omnes recitent voce; ut fidem suam puram coram Deo [Col. 0911A] ostendentes, [a 1Kb] si quid dubium non est fieri, vel accidere, ut nocturno quisquam tempore vocetur a corpore, commendatam jam fidem suam et expiatam ab omni [b 1Kb] scandalo conscientiam proferant ante Deum. Post deinde adeant cubilia summo cum silentio exhibito, gressuque quieto, nec ullus se vel ultra cubiti spatium jungens alter ad alterum, vel saltim alium respicere audens pergat ad lectum suum: ubi tacitae orationi insistens, psalmosque recensens ultimo orationem suam quinquagesimi psalmi recitatione, atque oratione consummet. Nec strepere, vel mutire ausus aut excreare cum [c 1Kb] gratia nocturni somni capiat silentium.


[Col. 0912A]
APPENDIX I.---Quanti psalmi per easdem horas dicantur. (Ex Regula S. Benedicti, cap. 17.)

Jam de nocturnis, vel matutinis digessimus ordinem psalmodiae: nunc de sequentibus horis videamus. Prima hora dicuntur psalmi tres singillatim, et non sub una gloria. Hymnus ejusdem horae post versum: Deus in adjutorium meum intende, antequam psalmi incipiantur. Post expletionem vero trium psalmorum recitetur lectio una, versus: et [d 1Kb] Kyrie eleison, [e 11Kb] et missae sint. Tertia vero, et sexta et nona eodem ordine celebrantur: [f 1Kb] oratio, id est, versus, hymni earumdem horarum, [g 1Kb] terni psalmi, lectio. et versus, Kyrie eleison, et missae sint. Si major fuerit congregatio, cum antiphonis, [h 1Kb] si [Col. 0913A] vero minor, in directum [a 1Kb] psallantur. Vespertina autem synaxis quatuor psalmis cum antiphonis terminetur. Post quos psalmos [b 1Kb] Apostoli lectio recitanda est. Inde responsorium, Ambrosianum, versus, canticum de Evangelio, et [c 1Kb] oratio Dominica; et fiant missae. [d 8Kb] Completorium autem trium psalmorum dictione terminetur. Qui psalmi [e 1Kb] directanei sine antiphona dicendi sunt; post quos hymnus ejusdem horae, lectio una, versus: Kyrie eleison, [f 1Kb] benedictio; [g 1Kb] post missae fiant.



APPENDIX II.---Quo ordine psalmi dicendi sunt. (Ex eadem Regula, cap. 18.)

In primis semper diurnis horis dicatur versus: Deus in adjutorium meum intende: Domine, ad adjuvandum me festina, [h 1Kb] etc. Inde hymnus uniuscujusque [Col. 0913B] horae. Deinde prima hora Dominica [i 1Kb] dicenda, quatuor capitula psalmi [j 1Kb] centesimi octavi decimi [k 1Kb] dicantur. Reliquis vero horis, id est, tertia, sexta, vel nona terna capitula supra scripti psalmi octavi decimi dicantur. Ad primam autem secundae feriae dicantur tres psalmi, id est, primus, secundus, et sextus. Et ita per singulos dies ad primam usque [l 1Kb] dominicam dicantur per ordinem terni psalmi [m 1Kb] usque ad nonum decimum psalmum: ita sane, ut nonus psalmus, et septimus decimus partiantur in duas glorias: et sic fiat, [n 1Kb] ut ad vigilias Dominica semper a vicesimo incipiatur. Ad tertiam, vero sextam, nonamque feriae secundae, novem capitula, quae residua sunt de centesimo decimo octavo, ipsa terna per easdem horas dicantur. Expenso ergo [Col. 0913C] psalmo centesimo octavo decimo duobus diebus, id [Col. 0914A] est, Dominica et secunda feria; tertia feria jam ad tertiam, sextam vel nonam psallantur terni psalmi a centesimo nonodecimo usque ad centesimum vigesimum septimum, id est, psalmi novem. Quique psalmi semper [o 3Kb] usque ad Dominicam per easdem horas [p 1Kb] itidem repetantur. Hymnorum nihilominus, lectionum, vel versuum dispositione uniformi cunctis diebus servata. Et ita scilicet, ut semper Dominica a centesimo octavo decimo incipiatur. Vespera autem quotidie quatuor psalmorum modulatione canatur. Qui psalmi incipiantur a centesimo nono usque ad centesimum quadragesimum septimum, exceptis his, qui in diversis horis ex eis sequestrantur, id est, a centesimo septimo decimo ad centesimum vigesimum septimum, et centesimo tricesimo tertio, et centesimo [Col. 0914B] quadragesimo secundo. Reliqui omnes in vespera dicendi sunt. Et quia minus veniunt tres psalmi, ideo dividendi sunt, qui ex numero supra scripto [q 1Kb] fortiores inveniuntur, id est, centesimus tricesimus octavus, et centesimus quadragesimus tertius, et centesimus quadragesimus quartus. Centesimus vero sextus decimus, quia parvus est, centesimo quintodecimo conjungatur. Digesto ergo ordine psalmorum vespertinorum, reliqua, id est, lectiones, responsoria, hymni, versus, vel cantica, sicut supra taxavimus, impleantur. Ad completorium vero quotidie iidem psalmi repetantur, quartus, [r 8Kb] nonagesimus, et centesimus trigesimus tertius. Disposito ordine psalmodiae diurnae, reliqui omnes psalmi, qui supersunt, aequaliter dividantur in septem noctium vigiliis, [s 2Kb] partiendo scilicet, [Col. 0914C] qui inter eos prolixiores sunt psalmi, et duodecim [Col. 0915A] per unamquamque constituantur noctem. [a 2Kb] Hoc praecipue commonentes, ut si cui forte haec distributio psalmorum displicuerit, [b 3Kb] ordinet, si melius aliter judicaverit: dum omnimodis id attendatur, ut omni hebdomada psalterium ex integro numero [c 44Kb] centum quinquaginta psalmorum psallatur; et Dominico die semper a capite repetantur ad vigilias. [Col. 0916A] Quia nimis iners devotionis suae studium vel servitium ostendunt monachi, qui minus psalterio cum canticis consuetudinariis per septimanae curriculum psallunt: d 1Kb] dum quando legamus sanctos Patres nostros uno die hoc strenue implesse: quod nos tepidi utinam septimana integra persolvamus.



CAPUT XXV. DE DISCIPLINA PSALLENDI.


[Col. 0915D]
 I.---EX REGULA SANCTI BENEDICTI.

Ubique credimus divinam esse praesentiam, et oculos Domini in omni loco speculari bonos et malos. Maxime tamen sine aliqua dubitatione credamus, cum ad [Col. 0916D] opus divinum assistimus. Ideo semper memores simus quod ait Propheta: Servite Domino in timore (Psal. II). Et iterum: Psallite sapienter (Psal. XLVI). Et: In conspectu angelorum psallam tibi (Psal. CXXXVII). Ergo consideremus qualiter oporteat nos in conspectu [Col. 0917A] Divinitatis et angelorum esse. Et [a 1Kb] sic stemus ad psallendum, [b 2Kb] ut mens nostra concordet voci nostrae.



 II.---CASSIODORI DE PSALMO CI.

[c 1Kb] Hunc modum sanctae orationis servandum devotissimus Christianus intelligat, ut id ipsum cogitet quod orat, ipsum respiciat mente cui supplicat. Omnes superfluas cogitationes excludat, aliud non admittat extraneum: ne, ut ait quidam, [d 1Kb] purissimis fontibus apros immittere videatur improvidus. Hinc etiam Ambrosii secundum Apostolum horae sextae roseus ille hymnus redoluit, cum ait:

[e 1Kb] Orabo mente Dominum,
Orabo simul spiritu:
Ne vox Deo sola canat,
Sensusque noster alibi [Col. 0917B]
Ductus aberret et fluctuans
Vanis praeventus casibus.
Tunc enim [f 1Kb] accepta est
Oratio canentium,
Si pura mens idem gerat
Quod explicat vox cantici.



 III.---EX REGULA BASILII (cap. 110).

Interrog. [g 1Kb] Quid est, psallite sapienter? (Psal. XLVI).---Resp. [h 1Kb] Quod est in omnibus cibis gustu unumquemque dignoscere, cujus saporis sit, hoc est, et [Col. 0918A] ex verbis sanctae Scripturae prudentiae sensus: [i 1Kb] Fauces, inquit, escas gustabunt, [j 14Kb] sensus autem verba discernit (Job. XXXIV). Si quis autem animam suam ita intendit in singula verba psalmorum, sicut gustus intentus est ad discretionem saporis ciborum, iste complet hoc quod dicitur: Psallite sapienter.



 IV.---EX REGULA SANCTI BASILII (cap. 34).

Interrog. [k 1Kb] Unde ergo vagatur mens nostra, et cogitationes diversae ascendunt in corde nostro, et quomodo possumus emendare?---Resp. Vagatur quidem mens interdum etiam otio, cum non occupatur in necessaria sollicitudine, in remissione posita et securitate, non credit praesentem Deum scrutantem renes et corda. Si enim hoc crederet, faceret [Col. 0918B] hoc quod superius dictum est: Providebam Dominum in conspectu meo semper, quia a dextris est mihi, ne commovear (Psal. II). Qui autem hoc agit [l 1Kb] nec horum similia, neque vagabitur unquam, neque habebit otium vanis cogitationibus indulgere, vel aliquid cogitare quod non ad aedificationem fidei pertineat, [m 19Kb] et ad aliquam animae utilitatem spectet, quanto magis nihil audebit quod adversum sit Deo et non ei placeat cogitare.


[Col. 0919A]
 V.---EJUSDEM (cap. 108).

Interrog. [a 1Kb] Quomodo obtinebit quis ut in oratione sensus ejus non vagetur?---Resp. Si certus sit se assistere ante oculos Dei. Si enim quis judicem suum videns vel principem, et loquens cum eo, non sibi credit licitum esse vagari oculis et alios aspicere dum ibi loquitur, [b 1Kb] quanto magis qui accedit ad Dominum nusquam debet movere oculum cordis, sed intentus esse in eum qui scrutatur renes et corda (Psal. VII), ut impleat illud quod scriptum est: Levantes puras manus sine ira et disceptatione (I Tim. II).



 VI.---ITEM IPSE (cap. 119).

Interrog. [c 1Kb] Si possibile est obtinere hominem ut in omni tempore et loco non vagetur mens sua, vel quomodo id fieri potest?---Resp. Quia possibile est, [Col. 0919B] ostendit ille qui dixit: Oculi mei semper ad Dominum (Psal. XXXIV). Et iterum: Providebam Dominum in conspectu meo semper, quia a dextris est mihi, ne commovear (Psal. XV). Quomodo autem possibile sit praediximus, id est, si non demus animae nostrae otium, sed omni tempore de Deo, et de operibus, ac de beneficiis ejus, et de donis cogitemus, et haec cum confessione et gratiarum actione semper volvamus in mente, sicut scriptum est



 VII.---EX REGULA SANCTORUM PAULI ET STEPHANI (cap. 9).

[d 1Kb] Somnus cum opus Dei dicitur, cum Dei auxilio omnino a nobis fugandus est. Timentes illud prophetae: Maledictus qui facit opus Dei negligenter (Jer. XLVIII). Et illud: Dormierunt somnum suum, et nihil [Col. 0919C] invenerunt omnes viri divitiarum in manibus suis (Psal. LXXV).



 VIII.---ITEM IPSI (cap. 9).

[e 1Kb] Nulli liceat tempore, quo opus Dei canitur, qualibet occasione sermonem contra alium fratrem proferre: nisi seniori tantum, cui sine dubio solent causae cujuscunque rei aut ordinandae aut corrigendae nonnunquam emergere.



 IX.---EX REGULA SANCTI AURELIANI (cap. 9).

[f 1Kb] Ad vigilias [g 1Kb] nullus dormiat. Si vero Dominici, [Col. 0920A] aut festi dies sunt, cum somnus venerit, aliis sedentibus stet, ut possit a se somni marcorem repellere, ne in opere Dei aut tepidus inveniatur aut negligens.



 X.---ITEM IPSE (cap. 25).

Cum psallitur, studeant sanctae animae vestra [h 1Kb] non vagari animo, verum etiam nec operari aut loqui praesumant: sed, psallite sapienter (Psal. XLVI), sicut dixit Propheta: Psallam et intelligam (Psal. C). Et illud: Psallam spiritu, psallam et mente (I Cor. XIV). Metuens illud: Maledictus homo qui facit opus Dei [i 7Kb] negligenter (Jer. XLVIII).



 XI.---TRACTATUS BEATI AUGUSTINI DE EO QUOD SCRIPTUM EST IN EVANGELIO: Ubi duo vel tres congregati fuerint in nomine meo.

[j 1Kb] Magnam nobis, fratres dilectissimi, securitatem [Col. 0920B] in Evangelio Dominus donare dignatus est dicens: Ubi fuerint duo vel tres congregati in nomine meo, ibi sum in medio eorum (Matth. XVIII). Si duobus vel tribus interesse dignatur, quanto magis quando totus populus in ecclesia fideli devotione colligitur, et concurrentium societate membrorum capiti suo Christo Ecclesiae corpus unitur. Ubi sunt, inquit, duo vel tres congregati in nomine meo. Cum ergo congregatio ad multos pertineat, videndum est quomodo sermo divinus de duobus vel tribus dicendum esse judicaverit. Ego puto quod de uno possit dici, qui in domo Dei possit congregari, id est, ut ad exorandum Dominum non solum exterioribus, sed etiam interioribus sensibus et desideriis, fide et operibus totus introeat. Nam si intra ecclesiam solo corpore, [Col. 0920C] quisque ille, teneatur, et toto extra ecclesiam corde versetur, et exterior a spiritu suo divisus et separatus ingreditur: et quod est in homine pretiosius, hoc divinis obsequiis peregrinatur: dum solum in praesenti terra retinetur, anima vero per lasciva ludibria in multiplices [k 1Kb] cursus captiva distrahitur. Et ideo quando quisque nostrum ante judicem suum aeternam causam commendaturus assistit, non aliud appareat intus, et aliud foris sit. Nihil ab homine [l 1Kb] de parte hominis obtinetur. Nam si dixit: Ubi sunt [Col. 0921A] duo vel tres congregati, quomodo probabitur congregatus, qui a semetipso cogitatione et vagatione dispersus est? Et quomodo erit in medio tui, si tecum tu ipse non fueris? [a 1Kb] id est, illis, qui poscit, quomodo aderit ille qui poscitur? Quomodo suscitabitur judex, si dormitaverit advocatus? Opus est itaque ut quod postulat vocis sonus, obtineat sedulitatis affectus: Revoca intus sollicitam mentem, per quam omne sacrificium offerre te convenit. De templo Dei absentare non convenit sacerdotem. Haec ergo considerantes, fratres charissimi, quotiescunque psallimus, aut in oratione procumbimus, jugiter illud Apostoli consideremus quod ait, orationi instantes et vigilantes in ea (Col. IV). Et iterum: Psallam spiritu, psallam et mente (I Cor. XIV). Si enim aut [Col. 0921B] dum psallimus aut dum orationi insistimus, saeculares cogitationes intentionem animi nostri a sensu divinae contemplationis averterint, faciunt nos captivis sensibus sine ullo animae fructu huc illucque discurrere. Quam rem Christo auxiliante cito poterimus evadere, si similitudinem peccatorum nostrorum voluerimus attentius cogitare. Si enim pro peccatis nostris, id est, quaecunque male cogitavimus, quaecunque injuste diximus, cum ingenti rugitu et gemitu, sicut expedit, supplicamus, cogitationes superfluae aut non veniunt, aut si se ingesserint, dum eis non praebemus assensum, cito erubescunt atque discedunt. Quid enim homo cogitare debet quando cum Deo loquitur, nisi tota intentione mentis ad illius misericordiam intentus aspiciat? Et quia difficile est [Col. 0921C] ut nobis non subripiant aliquae cogitationes, vel moras habere in nobis non permittantur. Cogitatio enim aut de cupiditate aut de luxuria veniens sic est quomodo si aliquis carbones accensos in suis [Col. 0922A] manibus apprehendat: si eos statim sine mora projecerit, nocere ei ignis ille non poterit; si vero qualemcunque moram habuerit, sine vulnere jactari non poterunt. Et quia de multis negligentiis non solum nos minuta peccata vel ut circumvolantes muscae jugiter inquietant, sed etiam nos crimina capitalia ad aliquod malum perpetrandum frequenter instigant, sicut etiam supra suggessi toto corde et toto animo, diu noctuque contra insidias inimici, de quo scriptum est (Aen. VI) quod ei sint

. . . . nomina mille,
Mille nocendi artes, . . . .
pugnare fortiter studeamus. Si enim diligenter attendimus conscientias nostras, spiritales ibi pugnas [Col. 0922B] fieri, et secundum apostoli Pauli sententiam (I Cor IV) spectaculum Deo et angelis ejus esse cognoscimus: et [b 1Kb] in arena mundi hujus contra omnia peccata vel crimina, velut contra crudelissimas bestias, nos jugiter pugnare sentimus. Haec enim qui diligenter attenderit, ipse suus aspector assistit, et quaedam animae suae divortia inter utiles et contrarias voluntates anxius pugnas nutantes inspiciet, et quid eum deceat oculo interiore considerat. Diligenter, quaeso, fratres, attendite et cognoscite quia in nobismetipsis habemus amphitheatrum spiritale, [c 1Kb] et illam quam [d 1Kb] silva barbara in spectaculis fingunt, quotidie patimur et in ambitu cordis nostri. Ego enim, fratres, nolo quibuscunque injuriam facere, neminem profero nuncupatim. Videat unusquisque in [Col. 0922C] conscientiam suam quid reperiat. [e 2Kb] Nam video interdum in moribus nostris [f 175Kb] iras leonum, in affectionibus saevitias ursorum, in mente, [g 1Kb] varietates pardorum, in avaritia rapacitatem luporum, in concupiscentia [Col. 0923A] [a 11Kb] sitim onagrorum, [b 1Kb] in sensibus stultitiam vulturum, in memoria oblivionem cervorum, in mendaciis fallaciam vulpium, in invidia venenum viperarum, in jejunio tarditatem boum, in corde inscitiam vitulorum, in superbia cervices taurorum, in impudentia frontem arietum, in levitate mobilitatem capreolorum, in visceribus callum verrium, in cogitationibus volutabra porcorum, in lingua dentes aprorum, in conscientia maculas tigrium, in iracundia tumentia colla draconum, in peccatis moles elephantorum. Unde deprecor ut, agnoscentes nos tantis periculis circumdatos, attentius pro nobis invicem Domino supplicemus. Fiant, o Benedicti fratres et adjutores, vel conservi in Domino, fiant manus nostrae, id est, sanctae orationes, simul cum [Col. 0923B] operibus bonis ad Dominum, ut introducti in tam periculoso agone, et in theatro mundi hujus in quo nemo coronatur nisi qui legitime certaverit, laetum Deo et angelis spectaculum praebeamus, ut ipso auxiliante, devictis et prostratis adversariis, cum triumpho ad aeternam patriam remeantes illam felicem et desiderabilem vocem audire mereamur: Venite, benedicti Patris mei, percipite regnum quod vobis paratum est ab origine mundi (Matth. XXVIII). Quam rem ut obtinere cum Dei gratia mereamur, sicut supra suggessimus, quando in oratione aut caput inclinamus, aut genua flectimus, tota intentione animi, totis viribus laboremus, ne nobis cogitatio aut superflua aut iniqua subripiens mentem nostram a [Col. 0923C] perfecta et compuncta possit oratione subtrahere. [Col. 0924A] Et quia quando pro peccatis nostris humiliter supplicamus, ad Dominum nos loqui cognoscimus, timere debemus ne forte si aliud quam id quod petimus cogitare poterimus, divinae majestati, antequam stare videmur, injuriam faciamus. Certi enim esse et tota devotione confidere debemus, quod si quando aut illa psallimus aut oramus, hoc quod proferimus ex ore teneamus in corde. Et tunc oratio nostra omnis exauditur a Domino. Quod ipse praestare dignetur, qui cum Patre et Spiritu sancto vivit et regnat in saecula saeculorum. Amen.



 XII.---EX REGULA SANCTI CASSIANI (cap. 5).

[c 1Kb] Praedictae autem hoc modo incipiuntur atque finiuntur, [d 1Kb] ut finito psalmo non continuo ad orationem [Col. 0924B] inflexis genibus corruatur, sed antequam flectantur genua majorem temporis partem stantes in supplicatione expendant: et post haec puncto brevissime procidentes in terram velut adorantes tantum divinam clementiam summa velocitate consurgant: et iterum erecti [e 135Kb] expansis manibus, sicut prius stantes oraverant, modicum suis precibus immorentur. Ideo autem sic orare praeceptum est, quia, dum diutius orantes in terra procumbimus, non solum cogitationibus, verum etiam somno gravius impugnamur. Nam multi, qui nesciunt, necdum bene finito psalmo in orationem procumbere festinant, et dum de lassi corporis refectione potius quam de orationis utilitate cogitant, optant incurvatione genuum diutius incurvari. Cum autem is [Col. 0925A] [a 1Kb] qui praecedit, de oratione surrexerit, omnes pariter erigantur. [b 1Kb] Similiter nec antequam ille ad orationem [c 1Kb] inclinetur, aliquis se inclinare praesumat: ne non tam prioris conclusionem, qui precem colligit, quam suam celebrasse videatur.



 XIII.---EX REGULA SANCTI CAESARII (cap. 20).

[d 1Kb] Cum vero psalmis et hymnis oratis Deum, id versetur in corde quod profertur in voce. Quodcunque operis feceritis, quando lectio non legitur, de divinis Scripturis aliquid ruminate. Aegrotantes vero sic tractandi sunt, ut citius convalescant. [e 1Kb] Sed cum vires pristinas reparaverint, redeant ad feliciorem abstinentiae consuetudinem. [f 1Kb] Non sit notabilis habitus vester, nec affectetis placere vestibus, sed moribus, quod decet propositum vestrum.


[Col. 0925B]
 XIV.--- [g 4Kb] DICTA CAESARIAE.

Beatus Caesarius non de superficie labiorum aliquid Scripturae meditatus est; psalmum ipsum quem recitavit, si vel unus sermo cum praeteriit ubi sensum intelligentiae non accommodasset, non ei laboriosum [Col. 0926A] fuit tot vicibus eum repetere, donec nec unus sermo eum subterfugeret, implens illud: Psallam spiritu, psallam et mente (I Cor. XIV). Et illud: Psallam et intelligam (Psal. c).



 XV.---Ejusdem.

Sicut laudabilis ignis per lectionis assiduitatem acquiritur et nutritur, [h 1Kb] ita iste per cogitationes malas et sordidas, seu ad Deum non pertinentes, sicut venenum serpentis et sicut gladius occidit. Qui sicut fieri non potest ut non veniant, ita, si non invitantur, tarde veniunt. Invitatio tunc fiet, quando meditatio sancta defuerit. Dominus dicit: [i 1Kb] Invenit mentem vacuam scopis mundatam et assumit septem spiritus nequiores se, et fiunt [j 1Kb] novissima illius pejora prioribus (Luc. XI). Quae si venerint, si non teneantur, [Col. 0926B] cito discedunt; si non ruminantur, non urent; non delectentur, [k 1Kb] non maculent; cito excutiantur et pulverem suum non relinquant; non illis consentiatur et non vulnerant; non audiantur, ut vel in linguam procedunt, et venenum ipsorum non serpit.


[Col. 0927A]
 XVI.---Ejusdem.

Puritas cordis omnia vitia excludit, omnes virtutes obtinet: Laetetur cor quaerentium Dominum (Psal. CIV). Quia ibi est habitaculum Spiritus sancti ubi fuerit puritas cordis. Quam virtutem qui voluerit obtinere, [a 1Kb] nihil praeter quod de Deo cogitavit, aut loquitur, evidenter scimus. Quod si vel punctum horae meditatio Dei discesserit, statim inimicus aderit. Quod valde devitandum est. Et scriptum est: Abominatio est Domino cogitatio iniqua (Prov. XV). Ideoque, quia omnino mens humana otiosa esse non potest, [b 1Kb] talis sit meditatio, quae non fetorem faciat, sed sit bonus odor Christi.



 XVII.---EX REGULA MAGISTRI (cap. 47).
[Col. 0927B]

[c 1Kb] Tanta debet esse reverentiae gravitas vel disciplina psallendi, ut amabilius a Domino quam a nobis dicitur, audiatur. Sicut ait Scriptura: Exitus matutini et vespere [d 1Kb] delectaberis (Psal. LXIV). Et item: [e 19Kb] Bene psallite ei in jubilatione, quia rectus est sermo Domini (Psal. XXXII). Et item: Exsultate ei cum timore (Psal. II). Et item: [f 3Kb] Psallite Domino sapienter (Psal. XLVI). Ergo si sapienter et cum timore jubet psalli, oportet psallentem immobili corde, [g 1Kb] inclinato corpore stare, et laudes Domino moderate canere: quippe qui ministerium suum ante Divinitatem implet, docente hoc Propheta, cum dicit: In conspectu angelorum psallam tibi (Psal. CXXXVII). Nam considerare debet, qui psallit, semper, ne alibi sensus ejus demigret. Ne, cum in aliam cogitationem [Col. 0928A] sensus noster migraverit, de nobis dicat Deus: Populus iste labiis me honorat, cor autem eorum longe est a me (Isa. II, 9). Et item de nobis dicatur: Ore suo benedicebant, et corde suo maledicebant (Psal. LXI). Ne, cum in sola lingua Deum laudamus, in sola [h 1Kb] regia oris nostri Deum admittamus; intus in domum cordis introductum diabolum [i 1Kb] collocemus fortiorem. Ab introducente judicatur, qui intus ingreditur, quam qui foris exspectat. Ergo ad tantum et ad tale officium cor pariter cum lingua conveniat cum timore Domino quotidianum debitum redhibere. Et notet sibi in corde qui psallit ad singula omnia testimonia quae dicit. Qui singuli versus, si notentur, proficiunt animae ad salutem; et in eis totum invenitur quod quaeritur, quia omnia ad aedificationem loquitur [Col. 0928B] psalmus, dicente Propheta: Psallam et intelligam in via immaculata, quando venies ad me (Psal. C). Quod sonat in voce, ipsum sit in mente psallentis. Psallamus ergo voce et mente communiter, dicente Apostolo: Psallam spiritu, psallam et mente (I Cor. XIV). Non solum vocibus, sed et corde ad Dominum clamate. Cavendum namque est, cum psallitur, ne frequens tussis aut anhelitus prolixus abundet, aut salivarum excreatus a psallente inante jactentur: sed debere fratrem post se projicere; quia angeli ante psallentes docentur stare, cum dicit Propheta: In conspectu angelorum psallam tibi (Psal. CXXXVII). Cum haec ergo omnia impedimenta psallentibus a diabolo fuerint ministrata, mox sibi, qui psallit, signet os [j 1Kb] Christi sigillo.



CAPUT XXVI. DE REVERENTIA ORATIONIS.



 I.---EX REGULA SANCTI BENEDICTI.

[a 2Kb] Si, cum hominibus potentibus volumus aliqua suggerere, non praesumimus nisi cum humilitate et reverentia, quanto magis Domino Deo universorum [Col. 0929A] cum omni humilitate et puritatis devotione supplicandum est. [a 2Kb] Et non in multiloquio, sed in puritate cordis, et compunctione lacrymarum nos exaudiri [Col. 0930A] sciamus. Et ideo brevis debet esse et pura oratio, nisi forte ex affectu [b 5Kb] inspirationis divinae gratiae protendatur. [c 6Kb] In conventu autem omnino brevietur [Col. 0931A] oratio; et [a 1Kb] facto signo a priore, omnes pariter surgant.



 II.---EX REGULA SANCTI BASILII (cap. 108).

Interrog. Quomodo obtinebit quis ut in oratione sensus ejus non vagetur?---Resp. Si certus sit se assistere ante oculos Dei, etc.



 III.---Item ejusdem (cap. 109).

Interrog. Si possibile obtinere hominem, ut in omni tempore et loco non vagetur mens sua, etc.



 IV.---EX REGULA MAGISTRI (cap. 48).

[b 1Kb] Si hominibus carnalibus nisi cum humilitate non fit precatio cum beneficia eos aliqua temporalia postulamus, quanto magis convenit ut pro peccatis nostris vel facinoribus omni, qua possumus, Christum prece rogemus. Nulla ergo debet esse [c 25Kb] in oratione [Col. 0931B] duplicitas; non unum in ore, alterum in corde inveniatur. Non in multiloquio protrahi orationem debere, sicut ait sanctum Evangelium hypocritas eos fieri tales. [d 2Kb] Non frequens tussis, non excreatus assiduus, non anhelitus abundet. Quia haec omnia orationibus et psalmis ad impedimentum a diabolo ministrantur. Nam illud quod diximus superius (cap. 47) et in orationibus caveatur, ut, qui orat, si voluerit expuere, aut narium spurcitias jactare, non inante, sed post se retro projiciat propter angelos in ante stantes, demonstrante Propheta ac dicente: In conspectu angelorum psallam tibi, adorabo ad templum sanctum tuum. Ergo vides, quia ante Angelos ostendimur et orare, et psallere. Nam ideo diximus [e 1Kb] brevem fieri orationem, ne per occasionem [Col. 0931C] prolixae orationis obdormiant, aut forte diu jacentes [Col. 0932A] diabolus eis ante oculos diversa ingerat, vel in corde aliud subministret. Ergo oportet orare cum timore suppliciter, ut qui orat praesentis Christi videatur pedes tenere. Et cum tanto debemus orare timore, ut cognoscamus quia cum Deo loquimur. Orare ergo debemus cum omni mente, sicut Apostolus ait: [f 1Kb] Orabo simul et mente et spiritu (I Cor. XIV).



 V.---EX REGULA PATRUM, De accedendo ad Deum.

[g 1Kb] Quanta intentione et custodia inquirendum sit qualiter ad cultum religionis tam operibus quam oratione tendatur, hortante Propheta didicimus, qui ait: [h 1Kb] Accedite ad Deum, et illuminamini et [i 1Kb] vultus vestri non confundentur (Ps. XXXV). Accedendum semper est, ut accessum sequatur illuminatio. Si [Col. 0932B] non accedimus, non illuminamur. Et cum eodem dicere possumus: [j 1Kb] Inquisivi Dominum, et exaudivit me (Ibid.). Inquirendo etenim et omni intentione petendo exauditur, qui se exterius a saeculi desideriis atterit et interius cum omni cordis contritione per ardorem compunctionis pollet. Petite, inquit, et dabitur vobis (Luc. XI). Si omnis qui petit accipit, cur carnis ignavia praepediente et facinorum mole obstante non hoc quotidie petamus quod in aeternum possideamus? beatae scilicet vitae praemium, aeterni muneris perenne suffragium, quod sine grandi labore acquiri non potest: cum primum per desiderium et doctrinam incognitae menti inseritur, et postmodum opus implendo sacratur; quod sine ineffabili omnipotentis Dei praesidio vel adjutorio [Col. 0932C] impetrari non potest: quamvis alius riget, et alius [Col. 0933A] plantet, Deus autem incrementum dat (I Cor. III). Sic Salomon testatur dicens: [a 1Kb] Hominis est praeparare cor, Domini est dare consilium (Prov. XVI). Datus ergo consilium a Domino, si obstinatae mentis aditus non denegetur. Sic per Apocalypsim dicitur (cap. III): Ecce ego sto ad ostium et pulso: si quis aperuerit mihi, intrabo ad illum, et coenabo cum illo, et ille mecum. Ad opus ergo divinae servitutis quando assistimus, tam corpore quam animo parati esse debemus, ut eum pulsantem intra mentis septa recipiamus: eaque, cor nostrum Spiritus sancti igne accensum semper cogitet, quae Creatoris misericordiam ad nostram coenam venientem, nosque ad suam deducentem provocent: in qua quis cum venerit, inebriabitur ab ubertate domus ejus, et torrente [Col. 0933B] voluptatis ejus potabitur, quia apud ipsum est fons vitae; et in lumine ejus lumen videbitur, qui praetendit misericordiam suam scientibus se, et justitiam suam his qui recto sunt corde. Ea ergo semper lingua proferat quae Conditori placeant, juxta illud Psalmographi praeconium: Servite Domino, inquit, in timore, et exsultate ei cum tremore (Psal. II).Tunc ergo Creatori timendo servitur, si opus bonum voci laudis jungitur, sicut alibi per Psalmistam dicitur: Psallite sapienter (Psal. XLVI). [b 1Kb] Sapienter etenim psallit, qui voci laudanti noxiis operibus non contradicit; et qualiter oporteat divinae potentiae famulari, sollicita cura omnique studio prosequitur. Sic ergo mens nostra intenta ad psallendum incedat, qualiter nullo praepedita salutaris desiderii obstaculo, [Col. 0933C] nullo temporis fuscata vitio, sed semper intenta in coelestibus, humilitate et puritate promptissimaque devotione ornata ad aeterna praemia pervenire contendat. Sic cordis compunctione flagret, qualiter in se Creatoris misericordiam excitet. Nec se in multiloquio quisquam, sed potius in puritate cordis et lacrymarum ubertate exaudiri credat. Non enim [Col. 0934A] longae orationis prolixitas, sed promptae mentis intentio pietatem clementis Judicis excitat. Orandus ergo semper est, ut largiatur delinquentibus veniam, qui languenti mundo per crucis passionem infudit medicinam salus mundi aeterna Jesus Christus, qui cum Patre et Spiritu sancto vivit et regnat in saecula saeculorum. Amen.



 VI.---EX REGULA SANCTI CASSIANI (cap. 6).

[c 1Kb] Tantum autem ab omnibus qui ad orandum conveniunt silentium praeberi debet, ut in ea hora praecipue, quando curvatis genibus fit oratio, non sputum, aut excreatio obstrepat, non tussis insonet, non oscitatio somnolenta [d 1Kb] dissutis et apertis trahatur maxillis, nulla suspiria, quae alium impediant, emittantur, nulla vox absque sacerdotis, qui precem [Col. 0934B] concludit, audiatur: nisi quae per excessum mentis intolerabili fervore compunctionis immittitur. Si quis autem in tepore mentis constitutus [e 2Kb] cum clamore orat, aut aliquas excreationes et sputamenta, vel alia quae diximus, a praecipitatione [f 3Kb] [se] e faucibus suis emittit, peccat dupliciter: primum, quia orationis suae reus est, quod eam negligenter offerat Deo; secundum, quod alterius, qui forsitan intentius orare potuit, indisciplinato strepitu obstrepat sensum.



 VII.---Item ejusdem (cap. 7).

[g 1Kb] Ideoque ergo utiliter Patres nostri ipsam orationem celeri fine concludi jusserunt, ne forte immorantibus nobis in ea, quidam tussis vel phlegmatis aliarumque rerum interrumpat strepitus; et dum [Col. 0934C] adhuc fervet oratio velut ex faucibus diaboli velociter rapiatur. Qui cum nobis semper sit infestus, tunc quam maxime assistit infestior, cum nos contra se offerre preces Domino viderit, festinans mentem nostram ab intentione orationis aut cogitationibus, aut excitatis humoribus revocare. Propterea ergo [h 2Kb] breves quidem orationes, sed frequentes fieri Patres [Col. 0935A] nostri jusserunt: breves, ideo ut insidias diaboli, insistentis tunc praecipue cum oramus, in ipsa brevitate vitare possimus: frequentes autem, ideo ut per ipsam frequentiam Deum precantes jugiter ei cohaerere possimus. (Cap. 11 ejusdem libri.) Propter hanc frequentiam orationis, et illud utile est ut longiores psalmos non usque ad finem continuata pronuntiatione, sed aequali numero versus divisos duabus vel tribus incisionibus cum orationis intentione finiamus. Quia non in multitudine versuum, [Col. 0936A] sed mentis intelligentia delectari debemus, illud virtute sectantes: Psallam spiritu, psallam et mente (I Cor. XIV). Ideoque utilius decem versus cum rationabili assignatione cantare, quam totum psalmum cum confusione mentis effundere. Confusio autem mentis pro hoc generatur, quia dum residuum psalmorum numerum modumque consideramus, non intelligentiam mentis aut distinctionem sensuum requirimus, sed ad finem festinare tepiditatis fastidio perurgemur.



CAPUT XXVII. DE PRAEPOSITO MONASTERII.



 I.---EX REGULA SANCTI BENEDICTI.

[a 1Kb] Saepius quidem contingit ut per ordinationem [b 214Kb] praepositi scandala gravia in monasteriis oriantur, dum sint aliqui maligno spiritu superbiae inflati, [c 1Kb] et aestimantes se secundos esse abbates, assumentes sibi tyrannidem [d 1Kb] scandala nutriunt, et dissensiones in congregatione faciunt, et maxime in illis locis ubi ab eodem [e 1Kb] sacerdote [f 3Kb] vel ab eis abbatibus [Col. 0935C] qui abbatem ordinant, ab ipsis etiam et praepositus ordinatur. Quod quam sit absurdum facile advertitur, quia ab ipso initio ordinationis materia ei datur [Col. 0936B] superbiendi, dum ei suggeritur a cogitationibus suis exutum eum esse a potestate abbatis sui, quia [g 1Kb] ab ipsis es et tu ordinatus a quibus et abbas. Hinc suscitantur invidiae, rixae, detractiones, aemulationes, dissensiones, exordinationes; et dum contraria sibi abbas praepositusque sentiunt, et ipsorum necesse est sub hanc dissensionem animas periclitari; et hi qui sub ipsis sunt, duma dulantur partibus, [Col. 0936C] eunt in perditionem. Cujus periculi malum illos respicit [h 1Kb] in capite [i 2Kb] qui talibus in ordinatione se fecerunt auctores. Ideo nos videmus expedire [Col. 0937A] propter pacis charitatisque custodiam in abbatis pendere arbitrio ordinationem monasterii sui: Et, si potest fieri, per decanos ordinetur, ut ante disposuimus, omnis utilitas monasterii, prout abbas disposuerit: [a 1Kb] ut, dum pluribus committitur, unus non superbiat. Quod si aut locus expetit, aut congregatio petierit rationabiliter cum humilitate, et abbas judicaverit expedire, quemcunque elegerit abbas cum consilio fratrum timentium Deum, [b 1Kb] ordinet ipse sibi praepositum. Qui tamen praepositus agat cum reverentia quae ab abbate suo ei injuncta fuerint, nihil contra abbatis voluntatem et ordinationem faciens. Quia quantum praelatus est caeteris, ita eum oportet sollicitius observare praecepta regulae. Qui praepositus, si repertus fuerit vitiosus, [Col. 0937B] aut elatione deceptus superbire, aut contemptor sanctae Regulae comprobatus, admoneatur verbis usque quater: si non emendaverit, adhibeatur correptio disciplinae regularis: quod si neque sic correxerit, tunc dejiciatur de ordine praepositurae, et alius, qui dignus est, loco ejus subrogetur. Quod si et postea in congregatione quietus et obediens non fuerit, etiam de monasterio expellatur. Cogitet vero abbas se de omnibus judiciis suis Deo reddere rationem, ne forte invidiaeaut [c 1Kb] zeli flamma urat [d 1Kb] animam.



 II.---EX REGULA SANCTI FRUCTUOSI (cap. 11.).

[e 1Kb] In potestatem habeant praepositi omnem regulam [Col. 0938A] monasterii. Et tales praepositi eligentur, quales et ipsi abbates dignoscuntur, ut abbatum curarum onera per eos subleventur. [f 1Kb] Et hoc sibi vindicent proprium abbates cibi aut vestimenti, quod ab ipsis ministratum acceperint. Et excepto adventu fratrum et languoris necessitate [g 2Kb] delicatiores cibos non audeant edere abbates, nisi tales quales et fratres. [h 1Kb] Omnem vero monasterii substantiam praepositi accipiant dispensandam. Et, si quispiam captivorum aliquid alimenti petierit abbatem, aut pro quacunque causa, ipse praepositus hoc provideat, ut abbas nullum laborem habeat: et exceptis quae supra diximus omni intentione sollicitudinem gerat. [i 1Kb] Excommunicandi tamen causam, sicut abbas, sic praepositus habeat. Et quod per singulos menses [Col. 0938B] expensum fuerit, per omnium capita mensium rationem suo abbati faciat: et hoc cum tremore et simplicitate, et vera cordis humilitate tanquam redditurus Domino rationem. Et quod fecerit, semper in arbitrio pendeat abbatis. Nihil de sua temeritate praesumat, ne (quod absit) in morbum vanae gloriae cadat. Et non prodigus, sed discretus intra Christi familiam dispensator, piusque gubernator et optimus semper accedat, et evangelicum documentum semper observans, Domino dicente qui ait: Quis putas fidelis servus et prudens, quem constituit Dominus super familiam suam, ut det illis cibum in tempore. Beatus ille servus, quem, cum venerit invenerit [Col. 0939A] sic facientem: amen dico vobis super omnia bona sua constituet eum (Matth. XXIV).



 III.---Item ejusdem (cap. 3).

[a 3Kb] Praepositus sane in medio consistens [b 58Kb] dormitorio quoad usque cuncti quiescant, omnibus jam cubantibus [c 1Kb] circumeat silenter lecta singulorum, ne quis aut tarde [d 1Kb] se jactet, aut extra Regulam occultis mussitationibus vacet; et ut plenius perscrutans [e 1Kb] corda singulorum et merita, intelligat quem quomodo veneretur atque suscipiat. Similiter et aut decanus alius, aut quisquam e fratribus bene probatus assistat in secessu communi, quousque quieti se tradant cuncti: ne aut fabulas inter se ventilent varias, aut ridiculis studeant, aut quodlibet noxiale vitium consuescant. Quia institutum est [Col. 0939B] regulariter nullum omnino monachum in secessu loqui debere, sed aut psalmos recensere, si plures sunt, aut certe aliquid meditari voce, si solus est. Ita ante mediam surgentes noctem duodenos per choros recitent psalmos secundum consuetudinem. Priusquam tamen surgant caeteri, [f 9Kb] a vigilucis fratribus praepositus excitetur, ut cum benedictione sua et signum moveatur et cunctorum lectula ab eo priusquam surgant strenue visitentur. Hoc quoque in omnibus nocturnis orationibus gerat ut semper prior surgat praepositus quam surgendum reliqui moneantur, ut ipse videat quis quomodo jaceat, ne aliquam lasciviam per incuriam quietionis suae dormiens incurrat. Post pausantes paululum medium noctis persolvunt officium, ubi quatuor responsoria [Col. 0939C] sub psalmorum divisione concinantur. Sic post mediam noctem, si hiemis tempus est, sedentibus cunctis, unus in medio residens releget librum; et ab abbate vel a praeposito disserente caeteris simplicioribus quid legitur, patefiat. Quod quidem et [Col. 0940A] aestate post vesperam conservetur, ut priusquam [g 1Kb] compleant, liber legatur. Ita denique duodenis iterum cantatis psalmis adeant cubilia, paululumque quiescentes, gallicinio jam sonante, recitatis tribus psalmis [h 1Kb] cum laude et benedictione sua, matutinum celebrent sacrificium. Quo peracto, quia meditationi incumbendum est, mox ad locum consuetae meditationis pervenerint, ternos recitent psalmos, et orationem ex integro finientes meditentur usque ad ortum solis. Sane in omnibus horarum singularum orationibus nocturno ac diurno tempore ad omnem psalmorum finem gloria cantantes Deo prosternentur in terram, [i 1Kb] eo scilicet ordine ut nemo prius seniore aut incurvetur, aut iterum surgat, sed omnes summa aequalitate consurgant, [Col. 0940B] extensisque ad coelum palmis orando persistant, sicut et aequaliter [j 1Kb] merguntur. Sabbatorum vero et Dominicarum noctium curriculis seno missarum superadjecto officio senis etiam missis vigiliae cum senis responsoriis celebrentur, ut resurrectionis Dominicae solemnitas ampliori officiorum psalmodia magis honoretur. [k 1Kb] Quod et praecipuarum festivitate missarum praecedenti nocte competenter officiorum genere de qualibet solemnitate semper est celebrandum.



 IV.---EX REGULA SANCTI FERREOLI (cap. 17).

Sub abbate personam strenuam et disciplinam valde amantem, quae dignam curam praepositi nomenque suscipiat, decernimus pro solatio abbatis institui, ut honor illi minus sit onerosus, dum labore [Col. 0940C] diviso, a duobus quotidiana sollicitudo suscipitur. Et ideo aequum erit ut cum jussione abbatis ei veneratio et obedientia exhibeatur. Nam et post ipsum, quem supra diximus praepositum, qui in bonis sit forma statuimus [l 1Kb] regulare reformare formarium, [Col. 0941A] ut facilius adjutoriis istis subjunctis, abbas, cui nomen Pater est, fructus metat de perfectione dulcium filiorum. Ambo tamen sub potestate abbatis cum reliquis atque inter reliquos se esse cognoscant.



 V.---EX REGULA TARNATENSI (cap. 11).

[a 1Kb] Provisores tales oportet eligi, vel ordinari, qui alios aedificare vitae suae probentur exemplo; quique eleemosynam monasterio deputatam, vel ea quae a fratribus laborantibus colliguntur, summa cura pro Domini timore conservent. [b 1Kb] Quia si creditam sibi famulorum Dei negligit servare substantiam (sicut ait quidam Patrum), laedit Deum: et dispergens eam, rationem est Domino redditurus. Quae vero ipsis fuerint pro Dei amore donata, in oblatione [Col. 0941B] monasterii adjuncta omni congregationi proficiant. Quia apostolicam vitam optamus eligere, cur quasi propria vindicemus quae novimus continuo peritura?



 VI.---Item (cap. 6).

Praeposito specialiter obediatur, multo magis abbati, qui nostram omnium curam gerit. Quia qui illos spernit, spernit eum qui dixit: Qui vos audit, me audit; qui vos spernit, me spernit (Luc. X). [c 1Kb] Ut ergo cuncta ista serventur, et, si quid servatum non fuerit, non negligenter praetereatur, sed emendandum corrigendumque curetur, ad praepositum praecipue pertinebit ut ad abbatem, cujus est apud nos major auctoritas, [d 1Kb] referat quod modum vel vires ejus excedit. Ipse vero qui vobis praeest, non se aestimet [Col. 0941C] et [e 1Kb] potestate dominante, sed charitate serviente: felici honore coram vobis [f 1Kb] praeclarus sit, coram Deo subditus sit pedibus vestris. Circa omnes seipsum bonorum operum praebeat exemplum. Corripiat [Col. 0942A] inquietos, consoletur pusillanimes, suscipiat infirmos, patiens sit ad omnes, disciplinam libens habeat, metum imponat; et quamvis utrumque sit necessarium, tamen plus amari appetat quam timeri, semper cogitans Deo se pro vobis redditurum rationem. Unde vos magis obediendo non solum vestri, sed etiam ipsius miseremini, qui inter vos quantum in loco superiori, tantum in periculo majori versatur.



 VII.---EX REGULA ORIENTALI.

Ille qui secundum ordinem disciplinae ordinatione abbatis, et consilio et voluntate omnium fratrum fratribus praepositus est, omnem ad se curam de disciplina fratrum, et diligentiam monasterii revocabit, habens potestatem abbate absente faciendi omnia [Col. 0942B] quae abbas praesens facit. [g 1Kb] Ille autem patientiam, mansuetudinem, humilitatem, charitatem, aequitatem sine personarum acceptione: ita agens, ut nec abbati taedium generet, nec fratres [h 1Kb] intemperantia illius laborent. Haec observabit senior monasterii qui fratribus praepositus est, referens ad abbatem omnia, vel praecipue illa quae per se non valuerit explicare. [i 1Kb] Commendatum aliquid, etiam a germano fratre nullus accipiat. [j 1Kb] Nihil in cella sua absque praepositi jussione quispiam habeat, nec poma quidem vilissima, et caetera hujuscemodi. [k 1Kb] Operantes fratres nihil loquantur saeculare; sed aut [l 1Kb] meditentur ea quae sancta sunt, aut certe silebunt.



 VIII.---Item.
[Col. 0942C]

[m 1Kb] Praepositus non inebrietur, [n 1Kb] non sedeat in humilioribus locis, ne rumpat vincula quae Deus in coelo condidit ut observentur in terris. [o 1Kb] Ne lugeat in die festo Domini Salvatoris; dominetur carni suae juxta [Col. 0943A] mensuram sanctorum; [a 114Kb] non inveniatur in excelsis cubilibus imitans morem gentilium; non sit duplicis fidei; non sequatur cordis sui cogitationes, sed legem Dei; non resistat sublimioribus tumenti animo potestatibus, [b 1Kb] ne refrenet neve [c 1Kb] hinniat [d 1Kb] iratus super humiliores, neque transferat terminos [e 1Kb] Regulae; non sit fraudulentus, neque in cogitationibus suis verset dolos; non negligat peccatum animae suae; non vincatur carnis luxuria; non ambulet negligenter; non loquatur verbum otiosum; non ponat scandalum ante pedes caeci; [f 1Kb] non doceat voluntatem animam suam; non resolvatur risu stultorum ac joco; non capiatur cor ejus ab eis qui inepta loquuntur et dulcia; non vincatur muneribus; [g 1Kb] non parvulorum sermone ducatur; non deficiat in tribulatione; [Col. 0943B] non timeat mortem, sed Deum; non praevaricator sit propter imminentem timorem; [h 1Kb] non relinquat verum lumen propter modicos cibos; non nutet ac fluctuet in operibus suis; non mutet sententiam, sed firmus sit ac solidi decreti, justus considerans cuncta in veritate absque appetitu gloriae, manifestus Deo et hominibus [i 1Kb] et a fraude procul. Ne ignoret conversationem sanctorum, nec ad eorum scientiam caecus; nulli noceat per superbiam, nec sequatur concupiscentias oculorum; veritatem nunquam praetereat; oderit injustitiam; secundum personam nunquam judicet pro muneribus, nec condemnet animam innocentem per superbiam. [j 1Kb] Non rideat inter pueros, nec deserat veritatem timore superatus; non [Col. 0944A] despiciat eos qui indigent misericordia, nec deserat justitiam propter lassitudinem; ne perdat animam suam propter verecundiam, nec respiciat dapes lautioris mensae, nec pulchra vestimenta desideret, nec se negligat, sed dijudicet cogitationes suas; non inebrietur vino, sed humilitati junctam habeat veritatem. [k 1Kb] Quando judicat, sequatur praecepta majorum et legem Dei, quae in toto orbe praedicata est.



 IX.---Item ejusdem.

[l 1Kb] Hi itaque quibus disciplina, vel utilitas, vel obsequium monasterii creditur, officia sibi injuncta fideliter custodiant et impleant. Hos enim errare non decet, qui ad omnes errores emendandos praepositi sunt. Qui si vel superbia, vel negligentia, vel desidia aliqua ex his praetermiserint quae in Regula continentur, [Col. 0944B] [m 1Kb] per ipsos destructio esse coeperit per quos debet aedificatio crescere, omnibus [n 1Kb] condemnationibus, quas Regula continet, subjacebunt.



 X.---EX REGULA SANCTI PACHOMII.

[o 1Kb] Si omnes fratres qui in una domo sunt, viderint praepositum nimium negligentem, aut dure increpantem fratres, mensuram monasterii excedentem, referent ad Patrem, et ab eo increpabitur. Ipse autem praepositus nihil faciet, nisi quod Pater jusserit, in re nova maxime. [p 1Kb] Namque ex more servabit regulas monasterii.

Praepositus non inebrietur; non sedeat in humilioribus locis juxta vasa monasterii, ne rumpat vincula quae Deus in coelo condidit ut observentur in terris; [Col. 0945A] ne lugeat in die festo Domini Salvatoris; dominetur carni suae juxta mensuram sanctorum, [a 1Kb] et caetera quae superius memoravimus.

Manifestus Deo et hominibus, et a fraude procul, ne ignoret conversationem sanctorum, nec ad eorum scientiam caecus existat. Nulli noceat per superbiam, nec sequatur concupiscentias oculorum suorum; non eum superent incentiva vitiorum; veritatem nunquam praetereat; oderit injustitiam; secundum personam non judicet pro muneribus, nec condemnet animam innocentem per superbiam; non deserat veritatem timore superatus; non desideret alienam terram; non opprimat animam propter aliorum spolia; ne despiciat eos qui indigent misericordia; ne falsum dicat testimonium seductus lucro; ne mentiatur [Col. 0945B] propter superbiam; ne contendat contra veritatem [b 1Kb] ob timorem animi; ne deserat justitiam propter lassitudinem; ne perdat animam suam propter verecundiam; ne respiciat dapes lautioris mensae; ne pulchra vestimenta desideret; [c 1Kb] ne se negligat; ut semper dijudicet cogitationes suas, ne inebrietur vino, sed humilitatem junctam habeat veritati. Quando judicat, sequatur praecepta majorum, et legem Dei, quae in toto orbe praedicata est. Si quidquam de his praeterierit, [d 1Kb] reddet ei mensuram juxta quam mensus est, et recipiet secundum opera sua, [e 1Kb] quia moechatus est in lingua sua, et propter lapides, et propter fulgorem auri reliquit judicium; et desiderio temporalis lucri laqueis se induit ethnicorum. Et eveniat ei contritio Heli, [f 1Kb] et ramorum [Col. 0945C] ejus (I Reg. IV); [g 1Kb] maledictio David, quam imprecatus est Dohaec (Psal. LI); [h 1Kb] signum quo denotatus est Cain (Gen. IV); sepultura Asini, de qua loquitur Jeremias (cap. XXII); perditio qua peccatores terrae [Col. 0946A] hiatu absorbuit (Num. XVI); et interitus Chananaeorum (Josue); [i 1Kb] contritio hydriae ad fontem (Eccle. XII); et arenarum comminutio in littoribus, quae [j 1Kb] saxis fluctibus verberantur, et confractio virgae gloriosae (Jerem. XLVIII); [k 1Kb] de Isaia (cap. LIX), ut sit quasi caecus manu palpans parietem. Haec omnia ei evenient, quia non servavit veritatem in judicio, et inique egit in omnibus quae ei credita sunt.



 XI.---Item ejusdem.

[l 1Kb] Qui judex est omnium peccatorum, et perversitate metis, vel negligentia reliquerit veritatem, viginti viri sancti et timentes Deum, sive decem, et usque ad quinque, [m 1Kb] de quibus omnes dent testimonium, sedebunt, et judicabunt eum et [n 1Kb] regradabunt [o 3Kb] in ultimum, donec corrigatur.


[Col. 0946B]
 XII.---Item ejusdem.

[p 1Kb] Qui viderit de majoribus et praepositis fratrem suum in tribulatione, et noluerit causam tribulationis inquirere, eumque contempserit, quaeretur causa a supra dictis judicibus. Et, si deprehenderint negligentia praepositi vel superbia coangustatum fratrem et judicasse eum non secundum veritatem, sed secundum personam, [q 1Kb] regradabitur de solio suo donec corrigatur et ab injustitiae sordibus [r 1Kb] emundetur, quia non consideravit veritatem, sed personas, et servivit pravitati animi sui, et non Dei judicio.



 XIII.---EX REGULA SANCTI ISIDORI (cap. 20).

[s 1Kb] Ad praepositum pertinet sollicitudo monachorum, [Col. 0946C] actio causarum, cura possessionum, [t 1Kb] ratio agrorum, plantatio culturaque vinearum, [u 1Kb] diligentia gregum, constructio aedificiorum, opus carpentariorum sive fabrorum.


[Col. 0947A]
 XIV.---EX REGULA SANCTI AUGUSTINI (cap. 38).

[a 1Kb] Quando necessitas disciplinae [b 3Kb] minoribus coercendis dicere vos verba dura compellit, si etiam in ipsis modum vos excessisse sentitis, non a vobis exigitur [c 1Kb] ut eis veniam postuletis: ne apud eos quos oportet esse subjectos, dum nimia servatur humilitas, regendi frangatur auctoritas. Sed tamen petenda est venia ab omnium Domino, qui novit etiam eos, quos plus juste forte corripitis, quanta benevolentia diligatis. [d 1Kb] Non autem carnalis, sed spiritalis debet esse inter vos dilectio.



 XV.---EX REGULA SANCTI ORSIESII.

[e 1Kb] Vos qui secundi estis [f 9Kb] singularum domorum, humilitatem sectamini et modestiam, et singula praecepta majorum vitae communis normam putate: [Col. 0947B] ut in illis conservandis vestras servetis animas, et similes sitis ei qui dixit: Anima mea in manibus meis semper (Psal. CXVIII). Filius glorificet [Al., laetificet] patrem; et laetamini in fructibus vestris, quia absque operibus et fructibus nullus Domini societate laetabitur: ut cum habueritis fructum in Domino ipso haerede, et cohaerede participemini [Al., potiamini]. Sed et vos, fratres, omnes, qui subjecti estis per ordinem liberae servituti, habetote accinctos lumbos et ardentes lucernas in manibus [Col. 0948A] vestris, similes servorum qui exspectant dominum suum, quando revertatur a nuptiis, ut cum venerit confestim aperiant ei (Luc. XII). Beati servi illi quos veniens Dominus invenerit vigilantes.



 XVI.---EX REGULA CUJUSDAM.

Praepositus monasterii non aetate senili, sed moribus constituendus est. [g 2Kb] Multos enim prolixitas annorum attollit, sed dedecus torpentis vitae ad infantiae immaturitatem tepescendo reducit. Constituendus est ergo praepositus moribus gravis, sermone solers, ingenio fortis, consideratione vigil, cursu impiger, correptione pius, disciplina moderatus, actu castus, moribus sobrius, dispensatione aequus, humilitate ornatus, patiens, mitis, non turbulentus, non iracundus, non superbiae vel arrogantiae [Col. 0948B] vitio maculatus, non prodigus, non garrulus; sed omni actu et religione ornatus, qui sciat languentium moribus subvenire, et tepentium ignaviam excitare; super quem abbas requiescat: ut in nullo ab ejus praeceptis deviet; ut in omnibus subditus, et in jussis senioris detentus, [h 1Kb] nihilque abbatis voluntati sit contrarius, aut faciat aut ordinet faciendum, sed omnia per ejus interrogationem, juxta illud quod scriptum est: Interroga patrem tuum et annuntiabit tibi, majores tuos, et dicent tibi (Deut. [Col. 0949A] XXXII). Interrogandum semper est, ut in nullo a seniorum consilio animae subditae discrepent, in nullo oves a pastoris voluntate declinent. Sprevit namque seniorum consilia Roboam, juvenum secutus consilia. Quae res qualis dispendii fuerit occasio, Scripturae veritas attestatur; [a 1Kb] qui ob missam dominationem undecim tribuum vix cum una tribu inter tot pressurarum dispendia [b 1Kb] absque mortis crudelitate reliquum vitae peregit (III Reg. XIV et II Par. cap. IX). Debet namque esse omnium necessitatum tam corporis quam animae providus; et ut subsidia praesentis necessitatis porrigat, et corda subditorum ad laudem Creatoris intonandum [c 3Kb] [ex] sedula admonitione excitando erigat humiles, et propter Christum subjectos honorando in sublime [Col. 0949B] provehat; sese vero attollentes castigationis flagello ad gradus humilitatis retrahat. Curam in rebus monasterii [Col. 0950A] seu vasis, seu supellectilibus, ita habeat intentam, ut in nullo negligentiae tenebris reperiatur fuscatus: ut dum sacri laboris omnem curam adhibet, ab omnipotente fructum laboris accipiat. Omnibus sabbatis, post horam orationis nonam, tam senior quam juniores praepositi lectos omnium fratrum visitent, [d 1Kb] [et faciant] propter eorum negligentias inquirendas; aut si aliquid inveniatur illicite et [e 17Kb] sine commeatu retentum. Itemque [f 1Kb] post completam [g 1Kb] lectos omnium cum luminaribus visitent ut omnium expergescentem sensum vel tepescentem, [h 1Kb] ex oratione cognoscant. Similiter [i 1Kb] ad omnes cursus nocturnos est faciendum, ut sciant qui cum fervore vel cum tepiditate ad cursum assurgunt: et eos quos tarditate vel segnitia culpabiles repererint [Col. 0950B] (prout culpa vel aetas fuerit) aut increpatione aut flagello corripiant.



CAPUT XXVIII. DE DECANIS MONASTERII.



 I.---EX REGULA SANCTI BENEDICTI.

[a 1Kb] Si major fuerit congregatio, eligantur de ipsis fratribus boni testimonii et sanctae conversationis, et constituantur [b 52Kb] decani, qui sollicitudinem gerant [Col. 0951A] super decanias suas in omnibus secundum mandata Dei et praecepta abbatis sui. Qui decani tales eligantur, quibus securus abbas partiat onera sua. Et [a 2Kb] non eligantur per ordinem, sed secundum vitae meritum et sapientiae doctrinam. [b 1Kb] Quique decani, si ex eis aliqua forte quis inflatus superbia repertus fuerit reprehensibilis, correptus semel et iterum, atque tertio, si emendare noluerit, dejiciatur, et alter in loco ejus, qui dignus est, [c 1Kb] subrogetur. Et de praeposito eadem constituimus.



 II.---EX REGULA MAGISTRI.

[d 1Kb] Superioribus hujus Regulae paginis, fratres, actus justitiae nobis Dominus ordinavit, in quibus [e 1Kb] perfectis et vita acquiratur aeterna, et gehennae aestus et incendia fugiantur. Sed ne ille hostis bonorum [Col. 0951B] actuum diabolus, ideo est humano generi inimicus, [Col. 0952A] cum non patitur ibi ascendere hominem bene agendo unde ipse per superbiam ejectus est, [f 1Kb] [ne] venenosis actibus suis bene viventes inficiat, et diversis occasionibus suis [g 1Kb] per oblivionem nostros quippe praeoccupet sensus, ut a Deo faciat alienos. Ideoque adjutorio Domini procuratur et constituitur ut duo electi fratres, quorum gravitas, sapientia, moderatio, vigilantia seu humilitas, vel actuum perfectorum fuerit exercitatio approbata, decem fratrum curae praepositi ordinentur. Nam sicut scriptum est, doceant vos terrena quae sunt coelestia, quia sicut in hominis domo, ut securus sit de omnibus praeparandis, Dominus rei ordinat majores familiae, quos vice Domini minores timeant: id est, [h 2Kb] vicedominum, [i 36Kb] villicum, [j 2Kb] salutarium et [k 10Kb] majorem domus, sic in [Col. 0952B] domibus divinis, id est in ecclesiis et monasteriis, Deus [Col. 0953A] minoribus majores praeposuit, ignaris peritos, astutos simplicibus, et divinae artis discipulis ordinavit magistros: id est, in Ecclesiis episcopos, presbyteros, diaconos quorum vice Domini imperia audiat, et timeat plebs, et notitiam salutiferae legis ab eis addiscant. In monasteriis vero abbates et praepositi, quos pro salute animae suae audiant [a 1Kb] majores, et vice Dei propositi militiam timeant; quia sive sacerdotibus in Ecclesia, sive abbatibus et praepositis in monasterio hoc dixit Deus: Qui vos audit me audit; et qui vos spernit, me spernit (Luc. X); et item dicit nobis per Isaiam prophetam: [b 39Kb] Dabo vobis pastores et doctores secundum cor meum, et pascent vos pascentes cum disciplina (Jer. III). Ergo secundum illam figuram humanae domus, quanto [Col. 0953B] magis in divina domo pro causa Dei gradus doctrinae vel timoris debent servari, ut ad purganda vitia vel peccata fratrum, cum praepositi fuerint ordinati, vel quantum abbas de animarum in se fratrum susceptarum custodiendis ratiociniis reddatur secururs. Cujus ergo honoris ordinatio haec sit. Convocatis iisdem decem fratribus ab abbate praesenti omni congregatione in oratorio [c 76Kb] susceptione virgae decem illis praeponantur voce abbatis, Scripturae testimonio dicentis: Reges eos in virga, hoc est, in timoris vigore. Item dicente Apostolo: Quid vultis in virga veniam ad vos, an in charitate (I Cor. IV); nam et Moses divina virga virtutis commisso sibi populo per profundum maris salutis viam ostendit (Exod. [Col. 0953C] XIV); quo judicio virgae causam Dei ante Pharaonem [Col. 0954A] egisse monstratur, ut projecta de manibus in terram et mutata [d 1Kb] in bestiam; item de bestia reassumpta sacris virga manibus redderetur (Exod. IV). Ergo secundum hanc constitutionem, si grandis fuerit congregatio, denis fratribus binos [e 1Kb] debere praeponi, hujus scilicet meriti ordinari [f 39Kb] cujus supra taxavimus. Et ideo decem non amplius ordinavimus duorum curam praepositorum debere suscipere, ut sequestrati per laboris loca fratres singulos praepositos ad custodienda vitia praesentes habeant secum, et in paucis creditis [g 1Kb] idoneor sit diligentia custodientis. Nam in multis quod non occurritur, praetermittitur negligenter: quia in paucis fratribus commissis alterna duorum praepositorum exstat diligentior cura: et apud abbatem facilis fit ratio de [Col. 0954B] paucis exacta. Cujus [h 3Kb] de paucitatis idoneum designat Dominus servatorem; et ejus diligentia curae ampliat creditum dicens: Euge, serve bone et fidelis: quia in pauca fuisti fidelis, supra multa te constituam (Matth. XXV). Ergo hi praepositi cum decem numero fratres sub sua cura suscipiunt, hanc in eis debent sollicitudinem exercere sive in die, sive in nocte, sive in quovis opere cum eis, ut sint primo praesentes, et cum eis operantes in quovis opere: et cum sedent, ambulant vel stant, diligenti sua observantia vel curioso intuitu diaboli ab eis debent actus compescere: sive vitia vel peccata oris, cum voluerint exercere, mox in eis monitionibus emendare, et omne in eis quod contra praeceptum Domini est removere, [Col. 0954C] agens illud quod [i 1Kb] sancta Eugenia, quae ita [Col. 0955A] suis [a 1Kb] minoribus praefuit, dicente ita [b 1Kb] ibi scriptura ipsius, circa os omnium auribus erat sollicita, [c 1Kb] ut nullius putaretur injuria Matri verba prorumpere, vel de sermone aliquo otioso garrire; sed monebat S. Eugenia susceptos suos, et dicebat quanta reverentia debeamus Domino servire, ex praeceptis ejus ostenditur, si talem nobis ante oculos personam constituamus, quae non debeat in nullo praecepto contemni. Ideo duos decadae diximus uni praepositos ordinari, ut si forte aliqui fratres ex eadem decada ab abbate in alio sequestrato laboris opere deputentur, uni committantur praeposito sequestratis a se suis fratribus alium relinquentes. Si vero in via unus mittendus sit frater cum praeceptione diversae vitiorum custodiae a praeposito suo monitus itineri [Col. 0955B] dirigatur; sed talis mittatur de eadem decada de quo certus sit praepositus suus sua vitia posse diligenter cavere, et absentia praepositi sui Dei [d 1Kb] magis praesentiam putare, et amplius debere timeri a fratre pro anima sua sollicito praesentiam Dei, qui discussor noster erit et judex, quam hominis. Qui ergo praepositi sunt, propter quod omni hora fratribus praesentes sunt, os eorum et gestum a peccato custodiant: et diversa in eis vitia, vel prava compescant. Id est, [e 1Kb] si audierit praepositus fratrem non interrogatum loqui, moneat eum dicens: Quid agis, frater, quod Regula prohibet? habeto taciturnitatem usque ad interrogationem, dic cum Propheta Domino: Pone, Domine, custodiam ori meo, et ostium circumstantiae labiis meis (Psal. CXL). Esto promptus ad [Col. 0955C] audiendum, tardus autem ad loquendum. Quod si datus fuerit fratri locus loquendi, custodiat eum praepositus, ne satis clamosa voce loquatur, quod sapientes non decet. Et mox moneat eum praepositus dicens: Cessa, frater, nescit sic humilitas loqui, quia scriptum est: Vir linguosus [f 1Kb] non dirigetur super terram (Psal. CXXXIX). Quod etiam et silente fuerit alio forte locutus, custodiat eum praepositus, ne verbum aliquod vanum, aut risui aptum, vel quod ad aedificationem et sanctitatem non pertinet, de ore suo emittat. Quod cum audierit, moneat eum praepositus suus dicens: Quid loqueris, frater, quod Regula vetat? quia scriptum est: [g 1Kb] De verbo vano reddetis rationem (Matth. XII); et item Apostolus [Col. 0956A] dicit: Omnis sermo malus de ore vestro non procedat. Quod si quid est ad aedificationem, [h 1Kb] ut detur gratia audientibus (Eph. IV). Nam ipsa aedificatio ab abbate praebenda est, [i 1Kb] ut magistri ministratae doctrinae tacitus auditus discipuli factis respondeat. Ergo moneat prava loquentem discipulum praepositus dicens: Claude os tuum, frater, a malo eloquio: bonum inde aliquid debet exire unde profers malum, ut bonum oris tui eloquium audientes admiremur, [j 1Kb] quam malum tecum pariter potius audientes rideamus. Non enim utilis est, de quo ridetur. Sedeat enim super os tuum sapientia cum clave justitiae et timoris Dei, et ipsa bonis eloquiis aperiat, et malis eloquiis claudat labia tua. Nam cum verbum vanuum, frater, de ore tuo exierit, quamvis [Col. 0956B] per risum, tamen nostro perit auditu: quia exiens per os redire non potest: sed ratio ejus servatur usque ad praesentiam discussoris, et eum non aedificat actum, aggravat causam et vulnerat animam. Et ne de eloquiis nostris in die judicii dicatur: Vana locuti sunt unusquisque ad proximum suum (Psal. XI). [k 1Kb] Nam et Orienes sapiens dicit: Melius est lapidem in vanum jactare quam verbum. Si vero fratrem audierit mentientem, moneat veritatem, dicens: Quid mentiris, frater, cum scias scriptum: Perdes eos qui loquuntur mendacium (Psal. V). Et item cum scias, quia: Universae sunt viae Domini misericordia et veritas (Psal. XXIV). Si vero audierit multum fratrem jurantem, moneat eum praesens praepositus dicens: Retine, frater, linguam tuam. [Col. 0956C] Quid tantum juras, cum Scriptura praecipiat: Non jurare omnino, ne per jurare nascatur causa perjurii: sed sit sermo tuus, est, est, non non, crede, crede (Matth. V); et mox credimus tibi, quodcunque dixeris. Si vero viderit irascentem fratrem fratri, moneat eum praesens praepositus dicens: Quid agis, frater, in mansuetudine et taciturnitate, et charitate opera tua perfice, quia scriptum est: Desine ab ira, et derelinque furorem (Psal. XXXVI). Et item: Qui fratrem suum odit, homicida est (I Joan. III). Et item: Qui fratri suo dixerit racha, reus erit judicio (Matth. V). Et: Quia homo iracundus justitiam Dei non operatur (Jac. I). Et [l 1Kb] non licet unicuique nisi ante solis occasum cum inimico redire in gratiam, dicente Domino [Col. 0957A] per Apostolum: Sol non occidat super iracundiam vestram (Eph. IV). Si autem viderit fratrem satis promptum in risum, moneat praesens praepositus dicens: Quid agis, frater? in gravitate fac quod facis: quia conversionis nostrae tempus non est laetitiae ad ridendum, sed poenitentiae tempus ad lugenda peccata, sicut scriptum est: Procidamus ante Dominum, ploremus ante Deum, qui fecit nos (Psal. XCIV). Et item: Qui seminant in lacrymis, [a 1Kb] in gaudio metent (Luc. VI). Et item Scriptura dicit: Beati qui temporaliter fletis, quia ipsi ridebitis in aeternum. Nam stultus in risu exaltat vocem suam (Eccli. XXI). Si vero viderit fratrem alium maledicentem, moneat eum praesens praepositus dicens: Compesce os tuum, frater, a maledictione. Memorare [Col. 0957B] Dominum, qui dixit per Apostolum: Benedicite, et nolite maledicere (Rom. I). Et sicut non potest fons uno foramine aquam proferre simul amaram et dulcem, sic nec os. Cum de lingua nostra benedicimus Dominum, quomodo possumus per eamdem linguam maledicere homines, qui ad imaginem et similitudinem Dei plasmati sunt? Item si viderit fratres [b 1Kb] fluxis corporibus vel resoluto sensu se aliqua levitate extollere, moneat eos praesens praepositus dicens: Cum gravitate sedete, et ambulate et state, fratres, quia oculi Domini respicicunt nos de coelo in omni hora et quovis loco, bonos et malos, sicut dicit David: Dominus de coelo respicit super filios hominum, ut videat si sunt intelligentes aut requirentes Dominum (Psal. XIII et LI). Timeamus ergo, fratres, [Col. 0957C] ne qua nos hora declinantes in malum et inutiles factos aspiciat, et non sit qui faciat bonum, non sit usque ad unum, Et quia dicit Propheta: [c 1Kb] Odisti observantem vanitatem supervacue. Quia quidquid non est ex Deo, ex peccato est; et qui non aedificat, destruit. Qui praepositi dum haec quotidie, die noctuque omni hora, sollicite in commissis sibi fratribus scrutantur, et ipsi proficiunt, et alios custodiendo, cum a malis evacuant, se omni hora occupant de bonis. Quia beatum os per quod redundant bona in alienum auditum intrantia. Ergo dum in fratribus diligenter custodit praepositus, in assignato sibi aliquo [Col. 0958A] laboris opere ab abbate et caeteris fratribus remissius exigatur: quia [d 1Kb] quod minus corporaliter in manibus, plus sollicito sensu spiritaliter ad correptionem pro causa Dei laborat: et quod minus laborat manibus, plus mentibus operatur. Ideo etenim opus cujuslibet laboris remissius exigi praepositos diximus, [e 1Kb] ne urgens eos consignanda carnalis opera in spiritalibus custodiis occupati praepositi negligentia operetur, et causa Dei praevalescentibus vitiis abolescat: quando plus carnis sumptui curritur, quam causa spiritus laboratur. Sed fidem spe sumentes Dominum Deum credamus usibus nostris omnia necessaria ministrare, quod minus nobis potuerint manus nostrae perficere, confortante nos de his omnibus Scriptura sancti Evangelii dicentis: [Col. 0958B] [f 1Kb] Nolite cogitare quid manducetis, aut bibiatis, aut quid induamini: quia haec omnia gentes cogitant, quae Deum non cognoverunt: sed quaerite regnum Dei et justitiam ejus; et haec omnia apponentur vobis. Scit enim Pater vester, qui in coelis est, quia his omnibus indigetis, considerate volatilia coeli, quae neque arant, neque seminant, et Pater vester coelestis pascit ea (Matth. VI). Quanto magis suos. [g 1Kb] Vestiaria fratrum sub cura sua praepositi contineant. Lectis eorum lecta praepositi habeant prope propter aliquam in eis vitiorum culpam in nocte emendandam.



 III.---EX REGULA SANCTI FRUCTUOSI EPISCOPI (cap. 12).
[Col. 0958C]

[h 1Kb] Decani qui super decanias sunt constituti, tantum sollicitudinem gerant super quos delegatos habent fratres, ut nullus proprias faciat voluntates. Non loquantur, nisi sint interrogati; suo arbitrio nihil faciant, nisi mandati; alibi non pergant, nisi ordinati; [i 1Kb] seniores timeant ut dominos, ament ut parentes; faciant quidquid ab eis imperatum acceperint; [j 1Kb] credant sibi salutare quiquid illi praeceperint, si hoc sine murmuratione, cum hilaritate et taciturnitate fecerint, dicente Moyse: Audi, Israel, et tace (Deut. XXVII). Unus alterius onera portate (Gal. VI). [k 65Kb] Et nemo neminem judicet; nemo neminem [Col. 0959A] detrahat, quia scriptum est: [a 1Kb] Omnis detractor eradicabitur. [b 2Kb] Unus ab alio quod non habet, accipiat. Unus ab alio discat humilitatem, unus ab alio charitatem, unus ab alio patientiam, unus ab alio silentium, unus ab alio mansuetudinem. Comedant sine querela quidquid eis appositum fuerit, vestiant quid acceperint. Non celent fratres decanis suis quidquid per singulos dies cogitaverint. Decani vero sint eis quasi rectores et custodes, tanquam pro ipsis rationem Domino reddituri. Negligentias cunctorum ipsi praevideant, et emendandi potestatem habeant; et quid ipsi non valuerint emendare, praeposito non morentur accusare. Qui ipsi praepositi sic hoc districte et rationabiliter agant, ut abbates suos nullo modo praesumant inquietare, excepto quod utrique non [Col. 0959B] valuerint [c 1Kb] accelerare. Et in hoc unus alteri tantam humilitatem habeat ut nunquam ullus ullum offendat, sed unus in altero tanquam [d 1Kb] in penso persistat. Id est, juniores in decanis, decani in praepositis, praepositi in abbatibus, unus alium portans, tanquam in muro lapides quadrati, Apostolo attestante, sicut supra: Unus alterius onera portantes, et sic adimplebitis legem Christi (Gal. VI).


[Col. 0960A]
 IV.---Item ejusdem (cap. 13).

[e 1Kb] Omnes decani a suis praepositis commoneantur, ut cuncti fratres a minimo usque ad maximum diebus Dominicis in monasterio uno loco congregentur, ita ut ante missarum solemnia sollicite ab abbate percunctentur: ne forte aliquis adversus aliquem odio livoris stimuletur, aut malitiae jaculo vulneretur; ne intestinum virus quandoque aperte in superficiem cutis prorumpat; et inter palmarum fructus myrrhae amaritudo demonstretur. Primum ergo ipsi abbates cum suis praepositis atque decanis semetipsos discutiant, et ad instar suos juniores subditos arguant, et omne malitiae fermentum praedictis diebus radicitus evellant. Solent enim nonnulli pro suis uxoribus, atque filiis, aut etiam quibusque propinquis curam habere [Col. 0960B] more pietatis. Plerique vero, qui non sunt in talibus implicati, pro alimento sunt solliciti. Alii vero tristitiae morbo interius consumuntur, et tanquam vestimentum a tinea intrinsecus mentis suae aviditate devorantur, et cum ipso rancoris labore dilabuntur in desperationem. Alii namque spiritu fornicationis acrius inflammantur, et saepe tali stimulo carnis incitati, interiore oculo caecati captivi ducuntur vinculo perditionis ligati. Alii [f 109Kb] acediae spiritu [Col. 0961A] inflati, otio et somno vacare cupiunt, et curiosis fabulis sollicitantur, et quod pejus est, [a 1Kb] a proprio monasterio se auferre disponunt. Alii vanae gloriae elationis telo in diversis partibus confodiuntur, et alii alia defendentes, et suas causas magnificantes, dum volunt Christi pauperibus similes esse, unusquisque in vanis istis cogitationibus elabuntur, et quasi nil a Deo acceperint, de propriis viribus extolluntur; et cum laudatores non inveniunt, ipsi sibi in suis laudibus prosiliunt. Alius de genealogia, et de gente sua fatetur esse principes, alius de parentibus, alius de germanis, alius de cognatis, alius de fratribus et consanguineis, et [b 1Kb] idoneis, alius de divitiis, alius de specie juventutis, alius de belli fortitudine, alius de perlustratione terrarum, alius de sapientia, alius [Col. 0961B] de artificio, alius de [c 1Kb] assertionis eloquentia, alius de taciturnitate, alius de humilitate, alius de charitate, alius de largitate munerum, alius de castitate, alius de virginitate, alius de paupertate, alius de abstinentia, alius de orationum frequentia, alius de vigilantia, alius de obedientia, alius de abrenuntiatione rerum, alius de legendo, alius de scribendo, alius de vocis modulatione. Haec omnia, quae supra perstrinximus unusquisque dum aliquoties talia non jussi immoderate loquuntur, toties in elationem vanae gloriae labuntur; et ex ipso morbo, dum quod dicunt, [d 1Kb] vindicare contendunt, in superbiam praecipitantur. Propter hoc ergo jugiter jubemus in collecta fratres adesse, et non plusquam septem dies interponere, et per omnes dies Dominicos mores pristinos et vitia [Col. 0961C] emendare. Et quis in quo [e 1Kb] deprehensus fuerit, [Col. 0962A] contra ipsum vitium debet pugnare, in quod se cognoverit certamen habere. Et quod fortasse ab aliis deprehenditur, absque verecundia debet manifestare, qui hoc patitur. Quod si minime fecerit, non se putet effugere diabolum, [f 1Kb] et se existimet victorem, sed victum. Quod si manifestaverit, et se per poenitentiam aut flagella emendaverit, continuo hostem in foveam praecipitabit et impellet.



 V.---EX [g 1Kb] REGULA SANCTI CASSIANI (cap. 28).

Decani autem sollicitudo et eruditio haec erit erga eum quem sibi ab abbate traditum susceperit, ut doceat eum primitus suas vincere voluntates; quibus eum diligenter exercens illa ei de industria imperet quae senserit animo ejus esse contraria: [Col. 0962B] quia multis experimentis doctum est nunquam posse monachum suas concupiscentias refrenare, nisi prius per obedientiam mortificare suas didicerit voluntates; nec poterit iram, aut tristitiam, aut spiritum fornicationis exstinguere, nec cum fratribus humilitatem firmam perpetuamque retinere, nec in congregatione diutius permanere, qui prius voluntates suas non didicerit superare.



 VI.---EX REGULA ORIENTALI.

In monasterio seniores sint duo, ad quos vel praesente abbate vel absente omnium fratrum disciplina et omnis cura monasterii pertineat, dantes sibi vices per dies, et dividentes [h 3Kb] unum inter se pondus ac necessitatem monasterii: [i 1Kb] ex quibus tempore suo praesens in monasterio semper erit ad praestandum [Col. 0962C] abbati solatium, vel obsequium advenientibus [Col. 0963A] fratribus, vel [a 1Kb] ad procedendum, ubi necessitas communis exegerit; atque diligentiam circa omnia quae ad quotidianam custodiam et conversationem monasterii pertinent adhibendam: ut quaecunque ad obsequium usumque monasterii facienda sunt, sine negligentia et querela faciant. [b 1Kb] Alius cum fratribus [Col. 0964A] erit tempore suo exiturus [c 1Kb] cum ipsis ad omnia opera, et omnem necessitatem providens, ne quid contra disciplinam faciant. Qui considerans omnes actus singulorum, si contra rationem facta viderit, vel per se emendet, vel abbati indicet.



CAPUT XXIX. QUOMODO DORMIANT MONACHI.



 I.---EX REGULA SANCTI BENEDICTI.

[a 6Kb] Singuli per singula lecta dormiant. [b 2Kb] Lectisternia pro modo conversationis secundum dispensationem abbatis sui accipiant. [c 5Kb] Si potest fieri, omnes [Col. 0964B] in uno loco dormiant. [d 1Kb] Sin autem multitudo non sinit, deni aut viceni cum senioribus suis, qui super eos solliciti sint, pausent. [e 3Kb] Candela jugiter in eadem cella ardeat usque mane. [f 2Kb] Vestiti dormiant, [g 1Kb] et cincti [Col. 0965A] cingulis aut funibus; et cultellos suos ad latus suum non habeant, dum dormiunt, ne forte per somnum vulnerentur dormientes; et ut parati sint monachi semper, et facto signo absque mora surgentes festinent se praevenire ad opus Dei, cum omni tamen gravitate et modestia. Adolescentiores fratres juxta se non habeant lecta, [a 1Kb] sed permixti cum senioribus. Surgentes vero ad opus Dei [b 1Kb] se moderate cohortentur propter somnolentorum excusationes.



 II.---DICTA SANCTI AUGUSTINI EX LIBRO DE CIVITATE DEI (cap. 3).

[c 1Kb] Populus diu multumque fatigatus nova [d 14Kb] lectisternia, quod nunquam antea fecerat, exhibenda arbitratus est. Lecti autem sternebantur in honorem [Col. 0965B] deorum: unde hoc sacrum, vel potius sacrilegium nomen accepit.


[Col. 0966A]
 III.---EX REGULA MAGISTRI (cap. 11).

[e 1Kb] Singulos praecipimus, non binos per lectos dormire. Elevans se frater si lectum suum bene non cooperuerit, poenae nomine in sequenti refectione [f 1Kb] merum non accipiat. Cum dormient, vestiti dormiant, et cincti, id est, aut cingulis, aut [g 1Kb] retibus, aut corrigia. [h 1Kb] Bracili fratrem in nocte uti ideo prohibemus, ne dum se regyrat per somnum oppressus, exiens per thecam mucro cultelli carni ejus figatur. In die vero cingantur bracilibus, docente de sancto Joanne Scriptura: Et [i 1Kb] circa lumbos erat cinctus zona pellicea (Luc. V). [j 1Kb] Et ideo vestitos ac cinctos dormire diximus fratres, ut cum hora operis Dei advenerit, et [k 1Kb] oratorii index insonuerit noctu, mox parati consurgant, dicente de hoc Scriptura: [l 10Kb] Et [Col. 0966B] index meus in matutinis. Si dicebam, narrabo sic (Psal. LXXI). Nam ideo index nomen accepit ab eo [Col. 0967A] quod sono suo psallendi indicet horam advenisse. Ideo de eo Propheta dicit: Si dicebam, narrabo sic. Hoc est, cum indicat advenisse horam psallendi, sic narrabo laudes Domini. [a 1Kb] Inde ergo vestiti et cincti debent fratres dormire: quia non licet fratri membra sua nuda contingere. Nam exinde [b 1Kb] immunditiae libidinum in animo ingeruntur. Cum membrorum nuditas tactu contingitur, feminarum illico cordis [c 1Kb] desideria titillantur: unde per somnum coinquinantur membra [d 1Kb] sorditate. [e 1Kb] Et maxime ideo vestiti et cincti debent fratres dormire, ne quaerentes res suas in obscuro vel cingula [f 1Kb] [ab] ingredientibus oratorium sollicitis vel paratis fratribus, cum adhuc illi lectos suos per negligentiam in obscuro subvertendo, et dissipando revolvunt, [g 1Kb] aliquot orationes perdant [Col. 0967B] aut psalmos. Lectis eorum lectos habeant praepositi prope propter aliquam, ut diximus, vitiorum culpam [Col. 0968A] in eis emendandam, et ut reverentius praesente Majore dormiant. Mensae eorum praesentes sint, ut cum eis et moderate manducent. [h 1Kb] Huic de numero in aliquo loco si sine praecepto tam abbatis quam praepositi frater foras exierit, ab eis sollicite requiratur.



 IV.---EX EADEM REGULA (cap. 29).

[i 1Kb] Aestivo tempore, dicta Sexta, [j 1Kb] aut in jejunio, aut [k 1Kb] post refectionem omnes repausent; et noctibus ipsis brevibus sobrii a somno fratres divino operi et rationi [l 1Kb] breves consurgant. Nam in [m 1Kb] atrio, vel in [n 1Kb] triclinio lecta in ordine, in circuitu ordinentur: in quo circuitu [o 2Kb] lectum abbas in medio habeat, considerans omnium ovium suarum gregem intra unum ovile collectum quasi diligens ac sollicitus pastor [Col. 0968B] attendat. In quo atrio pendeat [p 84Kb] cicendelus, qui quotidie a cellerario factus ab hebdomadariis ad seram [Col. 0969A] incendatur, ut videant diversi quomodo se collocent; et postquam se omnes collocaverint, a supra dictis [a 1Kb] tutetur, si forte indigentia olei in monasterio sentiatur.



 V.---EX REGULA SANCTI ISIDORI (cap. 15).

[b 1Kb] Abbatem cum fratribus pariter in congregatione commorari oportet, ut communis conversatio et testimonium bonae vitae et reverentiam praebeat disciplinae. Fratres quoque omnes, si possibile est, in uno conclavi commorari decet. Quod si difficile fuerit, certe vel decem, quibus unus est praeponendus decanus, quasi rector et custos. Nocte, dum ad dormiendum itur, seu postquam quiescitur, alteri nemo loquatur. In nocturnis tenebris nemo loquatur fratri cui obviat. [c 1Kb] Duobus in lecto jacere [Col. 0969B] non liceat. Lux autem nocte dormientium locum [d 1Kb] illustret, ut pulsis tenebris testimonium pateat [e 1Kb] singularis quietis. Monachi stratus in nulla turpi cogitatione versetur; [f 1Kb] sed in sola contemplatione Dei accumbens, et requiem corporis, et quietem habeat cordis, cogitationesque pravas a se repellat, bonisque objectis turpes a se rejiciat. Nam animi motus imaginibus suis agitur, et qualis vigilanti cogitatio fuerit, talis et imago per soporem occurrit.



 VI.---EX REGULA SANCTI FRUCTUOSI (cap. 17).

[g 1Kb] Duo in uno lecto non jaceant, nec dormire [Col. 0970A] extra cubile proprium cuiquam licentia pateat. [h 1Kb] Intervallum singulorum lectorum singulis cubitis intercedat: ne dum invicem proximant corpora, nutriant libidinis [i 1Kb] incentiva. [j 1Kb] In tenebris nemo loquatur alteri; nec accedat junior quilibet ad lectum alterius [k 1Kb] post Completam.



 VII.---EX REGULA SANCTI FERREOLI (cap. 33).

[l 1Kb] Ut duo quamlibet proximi, vel amici propter secretam orationem, quae nullo teste melius ad Deum dirigitur, ut majorem licentiam orandi credat sibi mens compuncta concessam, dum neminem vigiliae suae testem timescit aut judicem. Vigilandum ergo, orandum atque psallendum. Curet unusquisque minimam noctis somno ducere portionem, ut [Col. 0970B] non decipiatur ab inimico, [m 1Kb] qui est liber otioso: quia omnino non potest cubile proprium nisi vigilans [n 1Kb] vindicare. [o 1Kb] Imitandum enim videtur quod Propheta nobis sub quadam admonitione decantat: Lavabo per singulas noctes lectum meum, lacrymis meis stratum meum rigabo (Psal. VI). Et iterum: In noctibus extollite manus vestras in sancta, et benedicite Dominum (Psal. CXXXIII). Et illud: Memor fui nocte nominis tui, Domine, et custodivi legem tuam (Psal. CXVIII). Hoc ergo ut devotus unusquisque vocatione concessa utilius, possit implere, strati sui, ut supra diximus, erit ipse solus possessor habens [Col. 0971A] secum meliori commutatione [a 1Kb] pro dormitorio fratrem Dominum vigilantem.



 VIII.---EX REGULA CUJUSDAM (cap. 14).

Omnes, si fieri potest, una domus ad dormiendum capiat, praeter si infirmitas, [b 163Kb] aut senilis aetas poposcerit, aut [c 1Kb] culpa damnaverit, [d 1Kb] aut novitas probata [Col. 0972A] non fuerit, [e 1Kb] ut cella separentur. Omnes vestiti dormiant. In domo qua dormitur, per totam noctem lucerna ardeat. Ad cursum vero cum festinatione [f 1Kb] surgentes signum crucis Christi fronti inferant, simulque [g 1Kb] sub silentio dicant: Deus, in adjutorium meum intende; Domine, ad adjuvandum me, festina.



CAPUT XXX. DE EXCOMMUNICATIONE CULPARUM.


[Col. 0973A]
 I.---EX REGULA SANCTI BENEDICTI.

[a 1Kb] Si quis frater contumax, aut inobediens, aut superbus, aut murmurans, vel in aliquo contrarius existens sanctae Regulae, et [b 6Kb] praeceptis seniorum suorum contemptor repertus fuerit, hic secundum Domini nostri praeceptum admoneatur semel, et secundo secrete a senioribus suis. Si non emendaverit, objurgetur publice coram omnibus. Si vero neque sic correxerit, si intelligit [c 1Kb] qualis poena sit, [d 1Kb] excommunicationi subjaceat. [e 34Kb] Sin autem improbus est, vindictae corporali subdatur.



 II.---EX PRAECEPTIS ET INSTITUTIS BEATI PACHOMII (cap. 9).

[f 1Kb] Qui mentitur, et odio quemquam habere fuerit deprehensus, aut plus joco quam honestum est deditus, [Col. 0973B] aut otiosus, aut dure respondens, aut habens consuetudinem fratribus detrahendi, vel his qui foris [Col. 0974A] sunt: et omnino quidquid contra regulam Scripturarum est, et monasterii disciplinam, audiet Pater monasterii, et vindicabit juxta mensuram opusque peccati.



 III.---Item ejusdem.

[g 1Kb] Qui facilis ad detrahendum, dicitque quod non est, si in hoc peccato est deprehensus, monebunt eum secundo. Et, si audire contempserit, separabitur extra conventum fratrum septem diebus, et [h 2Kb] panem tantum cum aqua accipiet, donec polliceatur, atque confirmet, se ab hoc vitio recessurum; et sic demittetur ei.



 IV.---Item ejusdem.

[i 1Kb] Qui falsum cupit probare contra alterum, ut opprimat innocentem, tertio commonebitur: et postea [Col. 0974B] reus erit iniquitatis [j 1Kb] sive de prioribus, sive de inferioribus. [k 1Kb] Qui habet pessimam consuetudinem ut [Col. 0975A] fratres [a 1Kb] suos sermone sollicitet, et pervertat [b 1Kb] animas simpliciorum, tertio commonebitur: si contempserit, separabunt eum extra monasterium, [c 5Kb] et verberabitur ante fores: dabuntque ei ad vescendum [d 3Kb] foris panem et aquam, donec mundetur a sordibus. [e 1Kb] Qui habet consuetudinem murmurandi, et quasi gravi opere se opprimi queritur, docebunt eum quinquies quod sine causa murmuret, et ostendent perspicuam veritatem. Si et post hoc inobediens fuerit, et est perfectae aetatis, ita eum habebunt, ut unum de aegrotantibus, et ponetur in loco infirmorum, ibique [f 1Kb] aletur otiosus, donec redeat ad veritatem. Sin autem justa est ejus querela, et a Majore inique opprimitur: qui eum scandalizaverit, eidem sententiae subjacebit.


[Col. 0975B]
 V.---Item ejusdem.

[g 1Kb] Si inobediens quis fuerit, aut contentiosus aut contradictor aut mendax, et est perfectae aetatis, decies commonebitur, ut desistat a vitiis. Si audire noluerit, monasterii legibus increpabitur. [h 1Kb] Quod si per alterius culpam ad haec vitia [i 1Kb] devolvuntur, et hoc fuerit comprobatum, ille qui causa exstitit, reus erit ultionis. [j 1Kb] Si deprehensus fuerit aliquis e fratribus [Col. 0976A] libenter cum pueris ridere et habere amicitias aetatis infirmae, tertio commonebitur, ut recedat ab eorum necessitudine, et memor sit honestatis et timoris Dei: si non cessaverit, [k 1Kb] corripient eum, ut dignus est, correptione severissima.



 VI.---Item ejusdem.

[l 1Kb] Qui contemnunt praecepta majorum et regulas monasterii quae Dei praecepto constitutae sunt, et parvi pendunt seniorum consilia, corripientur juxta ordinem constitutum, donec corrigantur.



 VII.---Item ejusdem.

[m 1Kb] Pueri si [n 1Kb] in domo fuerint dediti lusibus, et otio, et correpti non potuerint emendari, debet [o 1Kb] praepositus usque ad dies triginta ipsos monere et corripere: si viderit in pravitate persistere, et non [Col. 0976B] nuntiaverit [p 1Kb] Patri, et aliquod peccatum in eis fuerit deprehensum, ipse pro eis culpae subjacebit, juxta quod peccatum fuerit inventum.



 VIII.---Item ejusdem.

[q 1Kb] Qui conturbat fratrum animos, et facilis [r 1Kb] ad loquendum est, lites ferens et jurgia, decies commonebitur. Et si non fuerit emendatus, corripietur [s 1Kb] ordine monasterii, donec corrigatur.


[Col. 0977A]
 IX.---EX REGULA SANCTI BASILII (cap. 16).

Interrog. [a 24Kb] Peccantem quomodo corripiemus, vel emendabimus?---Resp. Praeceptum sicuti est a Domino dicente: Si peccaverit in te frater tuus, vade et argue eum inter te et ipsum solum. Si audierit te, lucratus es fratrem tuum. Si vero non te audierit, assume tecum alium vel duos, ut in ore duorum, vel trium testium stet omne verbum. Quod si etiam ipse non audierit, dic Ecclesiae: si autem Ecclesiam non audierit, sit tibi sicut gentilis et publicanus (Matth. XVIII). Si forte increpatio haec, quae a pluribus fit, eveniat ei in salutem: et sicut dicit Apostolus: Argue, increpa, [b 11Kb] consolare in omni patientia (II Tim.IV). Et rursum: Si quis non obaudit verbo nostro per epistolam, hunc notate; et non commisceamini cum eo [Col. 0977B] sine dubio [c 38Kb] ad mensam (II Thess.II).



 X.---Item ejusdem (cap. 22).

[d 1Kb] Qui poenituerit pro aliquo peccato, et rursus in hoc ipsum peccatum inciderit, quid faciet? Is qui semel deliquit et iterum in peccatum incurrit, indicare de se videtur hoc primum, quod ab illo peccato priori non fuerit expurgatus, ex quo velut a radice quadam pessima eadem, quae antea, pullularunt. Sic est enim quasi quis arborum ramos excidens, si radicem relinquit, ubi radix firma permanet, virgulta denuo ejusdem seminis germinabit, ita etiam peccatum. Quoniam non omnes qui delinquunt, ex his peccatis initium sumant, sed ex aliis interdum [Col. 0978A] delicti occasio nascitur. Necessarium ergo ei est, qui vult omni modo purgare se a peccato primas ipsius causas culpae succidere. Verbi gratia, si ex contentione vel ex invidia fuerit, non a se sumit exordium, [e 28Kb] sed radicem habet ex arrogantia, et cupiditate humanae gloriae venientem. Dum enim gloriam quisque quaerit ab hominibus, [f 127Kb] aut contentionibus studet, aut recte agentibus invidet, huic scilicet per quem videtur ipse minus in laude, vel in admiratione haberi. Si quis ergo semel notatus fuerit invidiae vel contentionis vitio, et rursum in hoc ipsum inciderit, sciat se primam illam causam, de qua supra diximus, ex qua invidia vel contentio nascitur, in interioribus medullis habere reconditam. Oportet ergo eum et per contraria [Col. 0978B] atque adversa curari, id est, per humilitatis exercitium.



 XI.---Item ejusdem (cap. 17).

Interrog. [g 1Kb] Si quis autem in parvis delictis affligere voluerit fratres, dicens, quia debetis poenitere per singula, ne forte et ipse immisericors videatur, et dissolvere charitatem?---Resp. Cum affirmarit Dominus, Iota unum, aut unus apex non praeteribit a lege usquequo omnia fiant (Matth. V), et rursum definierit: Quia de omni sermone otioso, quemcunque locuti fuerint homines, reddent pro eo rationem in die judicii (Ibid. XII), [h 192Kb] nihil oportet tanquam parvum sperni. [i 52Kb] Qui enim spernit minima, paulatim [Col. 0979A] defluit (Eccl. XIX). Sed et quomodo quis audebit breve dicere aut parvum delictum, cum Apostolus dicat, manifesteque definiat, quia per praevaricationem legis Deus exhonoratur (Rom. II). Sed et aculeus mortis peccatum esse dicitur: et non dixit tale peccatum, sed omne peccatum (I Cor. XIII). Magis ergo immisericors est qui intermittit et negligit quam ille qui arguit: sicut is qui in morsu serpentis permittit delitescere venenum, quam ille qui educit et attrabit. Sed et charitatem destruit ille qui, secundum quod scriptum est, parcens baculo odit filium: qui autem diligit, diligenter corripit (Prov. XIII).



 XII.---EX REGULA SANCTI ISIDORI (cap. 16).

[a 1Kb] Si quis in aliquo levi delicto titubans oberraverit, [Col. 0979B] semel atque iterum admonendus est: qui si post secundam admonitionem a vitio nequaquam fuerit emendatus, congrua facti sui animadversione coerceatur. Peccantem nullus occultet: criminis est enim consensio post secundam admonitionem celare quempiam peccatorem. [b 1Kb] Si quis saepius peccantem viderit, prius hoc vel duobus demonstret fratribus, quorum testimonio possit convinci, si negaverit qui deliquit. Peccatum palam commissum palam est arguendum; ut dum manifeste peccans emendatur, hi qui eum in malo imitati sunt, corrigantur. Sicut enim unius delicto saepe multi pereunt, ita unius emendatione plerumque muli salvantur. [c 1Kb] Qui verbo in fratrem peccaverit, si saltem reminiscens ad veniam poscendum fuerit [d 1Kb] inclinatus, percipiat ab eo [Col. 0979C] indulgentiam, cui cognoscitur intulisse injuriam. Qui autem non petit, aut non ex animo postulat, [e 2Kb] in collationem deductus juxta excessum injuriae, [Col. 0980A] congruae subjaceat disciplinae. Qui sibimet convicia objiciunt, si iterum invicem sibi celeriter laxando ignoscunt, hi jam ab alio judicandi non sunt: quia pariter sibi veniam dare festinaverunt: si tamen excedere in semetipsos frequentius non praesumant. Qui sponte culpam confitetur quam gessit, veniam promereri debet, quam expetit. Oretur igitur pro eo qui confessus est. Si levis culpa est, postulata indulgentia praebeatur.



 XIII.---EX REGULA SANCTI FRUCTUOSI EPISCOPI (cap. 17).

[f 1Kb] Mendacem, furem, percussorem quoque et perjurum, quod Dei servum esse non decet, corripi primum a senioribus, verbis oportet, ut recedat a vitio. Post haec [g 1Kb] si [nec sic] emendare distulerit, tertio [Col. 0980B] coram fratribus convenietur; ut desistat tantisper errare. Si nec sic emendaverit, flagelletur acerrime, [h 1Kb] et trium mensium spatio excommunicationis vindictam suscipiens sub poenitentiae districtione solus [i 1Kb] recludatur in cella [j 1Kb] de vespere in vesperi ex hordeacei panis sex unciis, et aquae mensura parvula sustentandus. [k 1Kb] Ebriosus quis si repertus in coenobio fuerit, superiori sententiae subjacebit; sive is qui citra permissum abbatis, sive praepositi alicubi litteras destinaverit, vel ab alio destinatas acceperit.



 XIV.---EX REGULA ORIENTALI.

Cum vero inventa fuerit culpa, ille qui culpabilis invenitur, corripiatur ab abbate secretius. Quod si non sufficit ad emendationem, corripiatur a paucis [Col. 0980C] senioribus. Quod si nec se emendaverit, castigetur in conspectu omnium. Quod si nec sic emendaverit, [l 1Kb] excommunicetur, et [m 1Kb] non manducet quidquam: [Col. 0981A] cui si nec hoc profuerit, postremus inter omnes ordine ponatur. Quod si in pravitate perseverat, etiam [a 1Kb] psallendi facultas ei auferatur. Quem si vel haec confusio non commoverit, abstineat a conventu fratrum: ita ut nec mensae, nec [b 1Kb] missae intersit, neque cum eo ullus frater de junioribus colloquatur. Abstinebit autem tandiu, quandiu vel qualitas culpae poposcerit secundum abbatis vel seniorum arbitrium, vel se ex corde pro culpa poenitens humiliaverit, et veniam erroris sui omnibus praesentibus petierit. [c 1Kb] Quod si in fratrem peccaverit, etiam ab eo fratre veniam petat, cui injuriam fecit.



 XV.---EX REGULA CUJUSDAM (cap. 19).

[d 1Kb] Si quis vero frater instigante diabolo contumax, vel superbus, seu inobediens, vel murmurans [Col. 0981B] apparuerit; vel etiam in quocunque casu lapsus seniorum praecepta vel sanctae Regulae normam violare tentaverit, hic secundum praeceptum Domini secreto a senioribus [e 1Kb] semel ab his corripiatur (Matth. XVIII). Si emendare noluerit, tunc simul ab omni congregatione objurgetur: et si sic emendare noluerit, tunc prout culpae magnitudo poposcerit, secundum Regulam judicetur, id est, aut excommunicationi subjaceat, [f 1Kb] si ejus antea intellectus viguit: aut si obstinatae et durae mentis tenacitas [g 1Kb] culpae, et improbitas perseveret, tunc corporali disciplinae subjacebit.



 XVI.---EX REGULA SANCTI CAESARII (cap. 31).

[h 1Kb] Lites nullas habeatis, secundum illud Apostoli: [Col. 0981C] Servum Dei non oportet litigare (II Tim. II). Et illud: [i 1Kb] Abstine te a lite, et minues peccata (Eccl. II, 8). Aut si fuerint, quam celerius minuantur, ne ira crescat in odium, et festuca convertatur in trabem, [Col. 0982A] et efficiatur anima homicida. Sic enim legitis: Qui odit fratrem suum homicida est (I Joan. III). Et: Levantes sanctas manus sine ira et disceptatione (I Tim. II). Quicunque convicio, vel maledicto, vel etiam [j 1Kb] criminis objectu laeserit fratrem suum, [k 1Kb] meminerit culpam satisfactione purgare. Quod vitium si iterare praesumpserit, districtione severissima feriatur, usquequo per satisfactionem recipi mereatur. Juniores praecipue senioribus deferant.



 XVII.---EX REGULA SANCTI COLUMBANI.

[l 1Kb] Qui peccatum pudendum [m 1Kb] alicubi exprobrat, [n 1Kb] priusquam inter semetipsum solum [ [o 1Kb] arguat,] sicut Dominus dicit (Matth. XVIII), corripiatur, donec exprobrato satisfaciat; et tribus diebus in pane et aqua poeniteat.


[Col. 0982B]
 XVIII.---EX REGULA SANCTI BASILII (cap. 32).

Interrog. [p 1Kb] Si oportet peccantibus fratribus silere, et acquiescere?---Resp. Quia non oportet, manifestum est ex ipsius Domini praeceptis, quibus in Veteri quidem Testamento dicit: [q 26Kb] Argue proximum tuum, et non assumes ex eo peccatum (Lev. XIX). In Evangelio autem dicit: Si peccaverit in te frater tuus, vade et corripe eum, inter te et ipsum solum. Si audierit te, lucratus es fratrem tuum: si vero non audierit, assume adhuc tecum alium unum, aut duos, ut in ore duorum vel trium testium stet omne verbum. Si autem et ipsos non audierit, dic Ecclesiae. Si vero nec Ecclesiam audierit, sit tibi sicut gentilis et publicanus (Matth. XVIII). Quantum sit [r 6Kb] crimen hujus peccati dignoscitur: primum quidem ex sententia Domini, [Col. 0982C] quae dicit: [s 3Kb] Quia qui incredulus filio fuerit, non [t 7Kb] habebit [u 8Kb] vitam aeternam; sed ira Dei manet in eo. (Joan. III). Tunc deinde ex historiis, quae in Veteri Testamento, sive Novo referuntur. Nam [v 21Kb] Achar ille, [Col. 0983A] [qui] cum furatus esset regulam auream, super omnem populum, facta est ira Dei. Et quidem populus peccatum quod commiserat, ignorabat, usquequo [a 26Kb] manifestatum est: et pertulit cum omni domo sua horrendum illum et famosissimum interitum (Jos. VII). Sed et Heli sacerdos, et quidem cum non siluisset peccantibus filiis qui erant filii pestilentiae, imo et frequenter commonens et castigans dixit: Nolite, filii, non bona audio de vobis, etc. (I Reg. II). Qui cum peccatum argueret, et Dei judicium commoneret, tamen quoniam non vindicavit, neque digno zelo Dei adversus eos motus est, in tantum iracundiam Dei provocavit, ut etiam universus populus cum filiis suis exstingueretur, et arca testamenti ab alienigenis raperetur, et ipse insuper omnibus subversis miseranda [Col. 0983B] morte corrueret. Quod si in populum ignorantem, vel de unius peccato, vel in patrem qui corripuerat et commonuerat filios pro peccato, tanta Dei ira incensa est, quid sperandum est de his qui cognoscunt aliorum delicta, et reticent, nec qualemcunque adhibent correptionem? Quos utique convenerat observare illud, quod Apostolus ad Corinthios dicit: Quare non potius luctum habuistis, ut tolleretur e medio vestrum, qui hoc opus fecit (II Cor. V)? et illud: Ecce enim et hoc ipsum secundum Deum contristari quantam operatum est in nobis sollicitudinem, sed indignationem, sed timorem, sed desiderium, sed aemulationem, sed vindictam (II Cor. VII)? Unde et metuere debent, ne forte etiam nunc similem veteribus interitum sumant, hi qui similiter negligunt: [Col. 0983C] imo et tanto gravius, quanto spernere legem Christi perniciosius est quam legem Moysis. Et his competit illud aptari quod dixit: Septies vindicatum est de Cain, de Lamech vero septuagies septies (Gen. II).



 XIX.---EX REGULA SANCTI AUGUSTINI (cap. 24).

[b 1Kb] Si post admonitionem iterum vel alio quocunque die id ipsum facere videritis, jam velut vulneratum [Col. 0984A] sanandum prodat, quicunque potuerit hoc invenire, prius tamen et alteri vel tertio [c 147Kb] hanc petulantiam oculi demonstratam, ut duorum vel trium possit ore convinci, et competenti [se] veritate coerceri. Nec vos judicetis esse malevolos, quando hoc indicatis. [d 1Kb] Magis quippe innocentes non estis, si fratres vestros, quos indicando corrigere potestis, deperire permittitis. Si enim frater tuus vulnus haberet in corpore, quod vellet occultare, cum timeret [e 1Kb] sanari, nonne crudeliter abs te sileretur, et misericorditer indicaretur? Quanto ergo magis debes manifestare, ne [f 1Kb] perniciosius putrescat in corde. Sed antequam aliis demonstretur, per quos convincendus est, si negaverit, prius praeposito debet ostendi, si admonitus neglexerit corrigi: ne forte possit secretius correptus [Col. 0984B] non innotescere caeteris. Si autem negaverit, tunc [g 1Kb] nescienti adhibendi sunt alii; ut jam coram omnibus possit non ab uno teste argui, sed a duobus et tribus convinci. Convictus vero secundum praepositi, vel etiam presbyteri, ad cujus dispensationem pertinet, arbitrium, debet emendatoriam sustinere vindictam: quam si ferre non curaverit, etiamsi ipse non abscesserit, de vestra societate projiciatur. Non enim et hoc fit crudeliter, sed misericorditer: ne contagione pestifera plurimos perdat.



 XX.---EX REGULA PAULI ET STEPHANI (cap. 36).

Si quis alterum viderit illicitum quidquam vel sermone vel opere facientem, et priori distulerit publicare, cognoscat se esse nutriorem peccati, et [Col. 0984C] per omnia aequalem peccanti: quia et animae suae et illi est quem tegit durissimus inimicus. Ex hoc apud Deum, qui mala odit, et apud cunctam fraternitatem exsecrabilis, et infidelis habebitur: quia per abundantiam malitiae noluit prodere, ut corrigere posset errantem: et odio disciplinae dilexit malitiam; et astitit omni viae non bonae.



CAPUT XXXI. QUALIS DEBET ESSE MODUS EXCOMMUNICATIONIS.


[Col. 0985A]
 I.---EX REGULA SANCTI BENEDICTI.

[a 1Kb] Secundum modum culpae excommunicationis vel [b 1Kb] disciplinae debet extendi mensura. [c 1Kb] Qui culparum modus in abbatis pendet judicio. Si quis tamen frater [d 3Kb] in levioribus culpis invenitur [e 1Kb] a mensae participatione privetur. Privati autem a mensae consortio ista erit ratio, [f 1Kb] ut in oratorio psalmum aut antiphonam non imponat, neque lectionem recitet usque ad satisfactionem. Refectionem autem cibi post fratrum refectionem solus percipiat, ut [g 1Kb] si, verbi gratia, fratres sexta hora, ille frater nona; [h 1Kb] si fratres nona, ille frater vespera, usque dum satisfactione congrua veniam consequatur.



 II.---EX REGULA PATRUM (cap. 4).
[Col. 0985B]

[i 1Kb] Si quis autem murmuraverit vel contentiosus [Col. 0986A] exstiterit, aut opponens [j 1Kb] in alio contrariam voluntatem praeceptis, digne correptus tandiu [k 1Kb] abstineat, quandiu vel culpae qualitas poposcerit, vel se poenitendo humiliaverit, vel emendaverit. Correptus autem [l 1Kb] non audeat usquam recedere.



 III.---EX PRAECEPTIS ET INSTITUTIS SANCTI PACHOMII (cap. 8).

[m 1Kb] Si quis tulerit rem non suam, ponetur super humeros ejus 5, et aget poenitentiam publice [n 1Kb] in collecta, stabitque [o 1Kb] in vescendi loco.



 IV.---Item ejusdem (art. 3).

Si inventus fuerit unus e fratribus aliquid per contentionem agens et contradicens majoris imperio, increpabitur juxta mensuram peccati sui.



 V.---Ex libro Institutionum.
[Col. 0986B]

[p 1Kb] Si quis igitur [q 10Kb] gillonem fictilem, quem illi [Col. 0987A] [a 58Kb] baucalem nuncupant, casu aliquo fregerit, non aliter negligentiam suam quam publica diluet poenitentia; cunctisque in synaxi fratribus congregatis tandiu prostratus in terram veniam postulabit, donec orationum consummetur solemnitas, impetraturus veniam, cum jussus fuerit abbatis judicio solo surgere. Eodem modo satisfaciat quisquis ad opus aliquod accersitus, vel ad congregationem solitam tardius accesserit, aut si decantans psalmum vel modicum titubaverit; similiter si superflue, si durius, si contumacius responderit; si vel leviter murmuraverit; si negligentius obsequia injuncta compleverit; si lectionem operi vel obedientiae praeferens, officia statuta segnius fuerit exsecutus; si dimissa synaxi non concitam ad cellam recurrere festinaverit; [Col. 0987B] si cum aliquo vel ad modicum substiterit; si ad punctum temporis uspiam recesserit; [b 1Kb] si alterius manum tenuerit; si cum illo qui cellae suae cohabitator non est, confabulari quantulumcunque praesumpserit; si oraverit cum illo qui ab oratione suspensus; si parentum quempiam vel amicorum saecularium viderit, vel collocutus eis sine suo seniore fuerit; [Col. 0988A] si epistolam cujuscunque suscipere vel rescribere sine suo abbate tentaverit. Hucusque et in hujusmodi ac similibus admissis procedit animadversio spiritalis. Residua vero apud nos indifferenter admissa a nobis quoque reprehensibilius sustinentur. Id est, aperta vitia, manifesti contemptus, contradictiones tumidae, libera et effrenata processio, [c 101Kb] familiaritas apud feminas, irae, rixae, [d 1Kb] simulationes et jurgia, operis peculiaris praesumptio, philargyriae contagio, affectus atque possessio rerum superfluarum, quae a caeteris fratribus non habentur; extraordinaria ac furtiva cibi refectio. Haec et his similia non illa [e 1Kb] increpatione, quam diximus, spiritali, sed vel plagis emendantur, vel [f 2Kb] expulsione purgantur.



 VI.---EX REGULA SANCTI BASILII (cap. 70).
[Col. 0988B]

Interrog. [g 1Kb] Si injunctum fuit aliquid fratri et contradixerit, postea autem sponte [h 1Kb] abierit, quid est?---Resp. In eo quod contradixit, quasi non obtemperans judicandus est, et velut caeteros ad simile concitans malum. In quo sciat se illi sententiae obnoxium quae dixit: [i 1Kb] Contradictiones suscitat omnis malus: Dominus autem [Col. 0989A] angelum immisericordem [a 16Kb] immittit ei (Prov. XVII). Cum autem certum sit quia non homini obtemperat, sed Domino dicenti, Qui audit vos, me audit; et qui vos spernit, me spernit (Luc. X). Si compunctus est recordatione mandati, prius satisfaciat; et ita (si permittitur) impleat quod injunctum est.



 VII.---Item ejusdem (cap. 71).

Interrog. [b 1Kb] Si obediens quis murmuret?---Resp. Apostolo dicente: Omnia facite sine murmuratione et haesitationibus (Phil. II). [c 25Kb] Alienus sit a fratrum unitate, qui murmurat; et opus ejus abjiciatur. Manifestum est enim, ille qualis est, quia infidelitate aegrotat, certam futurae spei fiduciam non gerit.



 VIII.---Item ejusdem [d 1Kb] (cap. 194).

Interrog. Qualibus correptionibus uti oportet inter [Col. 0989B] fratres ad emendationem eorum qui delinquunt?---Resp. Hoc sit in judicio eorum qui praesunt, vel quali modo corripi debeant: quia et aetas et eruditio multam habere facit differentiam poenae.



 IX.---EX REGULA SANCTI ISIDORI EPISCOPI (cap. 17).

[e 1Kb] Delicta autem levia sunt, aut gravia. Levioris culpae reus est, qui otiosus esse dilexerit; qui ad officium vel collationem, vel ad mensam tardius venerit, [f 1Kb] qui, in choro riserit, [g 2Kb] fabulisque vacaverit; qui, relicto officio vel opere extra necessitatis causam, foris discesserit; qui torporem, aut somnum amaverit; qui saepius juraverit; qui multiloquus fuerit, qui ministerium cujuslibet operis injunctum sibi sine benedictione susceperit, ac peracto opere benedictionem minime postulaverit; qui [Col. 0989C] injunctum opus negligenter, vel tardius expleverit; [Col. 0990A] qui casu vas aliquod fregerit; qui damnum rei parvae intulerit; [h 1Kb] qui codice negligenter usus fuerit; qui alicubi ad momentum secesserit; qui litteras ab aliquo, vel quodlibet munus acceperit, vel epistolam suscipiens occultaverit, sine abbatis consensu rescripserit, vel quemlibet parentum seu saecularium sine jussu senioris aut viderit, aut cum eo locutus fuerit; qui seniori inobediens fuerit; qui contumaciter seniori responderit; qui erga seniorem linguam non represserit, qui lascivus in lingua fuerit; qui inhoneste incesserit; [i 48Kb] qui jocaverit, qui satis riserit; qui cum excommunicato locutus fuerit; oraverit, comederit; qui illusionem nocturnam Patri non patefecerit. Haec igitur et his similia triduana excommunicatione emendanda sunt.
[Col. 0990B]

Gravioris autem culpae obnoxius est, si turbulentus quisque sit, si discors, si turpiloquus, si feminarum familiaris, si seminans discordias, si iracundus, si altae et erectae cervicis, si mente tumidus, si jactanti incessu immoderatus, si detractor, susurro, vel invidus, si praesumptor rei peculiaris, si pecuniae contagio implicatur, si aliquid praeter regularem dispensationem superfluum possideat, si fraudator rei acceptae vel commissae sibi, aut minus commissae, inter haec si se de rebus secum allatis extulerit, [j 1Kb] vel de eis per inobedientiam murmuraverit, si rei majoris damnum intulerit, si furatus fuerit, si perjuraverit, si falsum dixerit, si contentiones et rixas amaverit, si manifestum convitium fratri intulerit, si personam innocentis falso crimine [Col. 0990C] maculaverit, si contumaci animo seniorem despexerit, [Col. 0991A] si rancorem adversus fratrem tenuerit, si peccanti in se et postea supplicanti veniam non concesserit, si cum altero in uno lecto jacuerit, si extra communem mensam privatim vel furtim quippiam sumpserit, si alicubi extra consultum praepositi vel abbatis discedens medio die, vel amplius commoratus fuerit, si, ut otiosus sit, falsam infirmitatem praetenderit. Haec et similia juxta arbitrium Patris diuturna excommunicatione [a 1Kb] purganda sunt; ut qui graviter peccare noscuntur, acriori severitate coerceantur.



 X.---EX REGULA SANCTI FRUCTUOSI (cap. 15).

[b 20Kb] Clamosum in locutione monachum, aut iracundum, ridiculosum, subsanatorem sive detractorem esse non decet. Qui ejusmodi est, et saepe castigatus, non [Col. 0991B] fuerit emendatus, flagellis verberibusque curandus est, et acriter emendandus, crebraque curiositate et industria reducendus. Lascivus, petulans et superbus saepius suspendatur a cibo, et biduanis sive triduanis maceretur inediis, operisque adjectione conficiatur: sermone et colloquio castigetur. Si ista perpessus saepe, minime fuerit correctus, plagis emendetur instantius, reclusionibus diutinae coarctetur angustiis, [c 1Kb] brevissime panis et aquae esu sustentandus, donec se spondeat a vitio recessurum. Inobedientem, murmuratorem, contradictorem, sive furtivis comestionibus atque [d 1Kb] bibitionibus vacantem supra scripta coercebit sententia: et in omnibus omnino monachorum [e 1Kb] excessionibus congrua animadversio adhibenda est secundum abbatis et seniorum [Col. 0991C] judicium conveniens negligentiae, aetati, sive personae. Eritque summa discretione providendum, ne gravia pro levibus inferantur; aut e contrario pro maximis levis et parva ultio erogetur. Mensura namque et pondere aequo justitiaque pia et miseratione continua Pater vel praepositus debet excellere: ut sic vulnus curet aegroti, quatenus salutem et non [Col. 0992A] debilitatem inferat membris: [f 1Kb] quia sicut subditorum vitia per praepositos, ita et praepositorum negligentias per semetipsum Deus judicabit.



 XI.---EX REGULA CUJUSDAM (cap. 19).

Excommunicationis mensura qualis esse debeat, justum scientibus librare judicium [g 1Kb] culpae modus ostendit. Levioribus enim culpis levior est adhibenda correptio; gravioribus vero [h 1Kb] ferventior exhibenda damnatio. Proinde abbatis studio pensandum est, ut si aliquis frater in levioribus inveniatur obnoxius culpis, usque [i 1Kb] ad indictam sibi horam mensa privetur: de gravioribus vero seu dierum vel mensium definitio in longius protracta correptione [j 1Kb] finiatur. [k 1Kb] Ea tamen Regula, ut si amplius quam septem dierum spatium excommunicationis percurrerit: quandiu [Col. 0992B] poenitentiae sub statuto tempore ordo retentus fuerit [l 1Kb] sicut a mensa suo loco privatur; ita et in ecclesia segregetur: ut [m 1Kb] in loco, in quo antea fuit, nec psalmum [n 1Kb] cantet, nec ullum ordinem teneat; usque dum satisfactione humili cum cordis contritione ab abbate vel a senioribus veniam mereatur. Excommunicatus vero frater qui culpis gravioribus existentibus aut cellula recluditur, aut consortio congregationis separatur, a nullo penitus aut [o 1Kb] colloquia, aut visitationis munus fruatur: nisi tantummodo cui praeceptum ab abbate fuerit. Si quis transgressus hanc regulam fuerit, regulari poenitentiae subjacebit.



 XII.---EX REGULA SANCTI AURELIANI (cap. 30).

Superbis inobedientibusque, et iracundiam protrahentibus [Col. 0992C] nunquam parcendum, donec corrigantur.



 XIII.---EX REGULA SANCTI FERREOLI (cap. 22).

Ut convitium vel maledictum ex ore monachi non procedat; neque lingua in impatientiae excitationes soluta effrenatum quid ministret ostiis labiorum; sed commotus ira, ( [p 1Kb] ut est humanitatis) dicat: Pone, Domine, custodiam ori meo, et ostium circumstantiae [Col. 0993A] labiis meis (Psal. CXL). Adjungat et illud: Dixi, Custodiam vias meas; ut non delinquam in lingua mea (Psal. XXXVIII). Habens illud Apostoli ante oculos suos: Quia neque maledici regnum Dei possidebunt (Cor. VI). Si quis ergo his indomitus mente proruperit, [a 46Kb] triginta diebus ab omnium fratrum colloquio habeatur alienus, donec agnoscens se [b 1Kb] tantummodo in congregatione [c 1Kb] solitudinem incurrisse, veniam eligat postulare.



 XIV.---EJUSDEM (cap. 29).

Ad illos qui post correctionem impugnantes judicia seniorum nituntur excusare peccatum, et non ad poenitentiam recordatione delicti, sed ad duritiam indignationis nimium migraverint; [d 1Kb] respice istam sententiam: ut [e 1Kb] quandiu a proposita intentione revocentur, [Col. 0993B] et [f 1Kb] cum ore mentis manifesta emendatione deponant, secundum arbitrium abbatis arduae omnino subjaceant disciplinae: quia non dixerunt: Peccatum meum ego cognosco; sed dixerunt, quod [g 1Kb] in Isaia propheta de rebellibus legitur: Nullus est qui agat poenitentiam super peccatum suum, dicens: Quid feci? Illi namque se prioribus anteponunt, et aliorum loca non erubescunt elationis vitio invadere, ac praeceptis Dominicis contradicunt, quibus ita jubemur: Quicunque voluerit inter vos major fieri, sit vester minister (Matth. XX); et qui voluerit inter vos primus esse, erit vester servus (Marc. X). Abbatis vel etiam reliquorum increpatione confusi ad locum proprium quem reliquerant revocentur: quos ad majorem gradum tardius decernimus [Col. 0994A] promoveri, ne, addita dignitate, radicata in eis praesumptio praevalescat.



 XV.---Item ejusdem (ex eodem capite).

Illos igitur monachos quos vel unius diei finis discordes invenerit, qui usque ad vesperam lites trahunt, et ante non excludunt odium quam sol eognoscat occasum (Eph. IV), qui [h 1Kb] dicenti Apostolo per inobedientiam contradicunt, statuimus tandiu abstinentia macerandos, quandiu ad veram se concordiam ultronea satisfactione convertant. Quibus post longum [i 32Kb] scandalum pacificare in occulto non liceat, ne aliquid fictum puritas charitatis admittat: sed sit eorum reconciliatio publica, quorum fit discordia manifesta. Fratribus ergo cunctis astantibus veniam invicem postulent, quia uterque reus [Col. 0994B] diuturna simultate notatur, dum unus indulgentiam petere destitit, aut alter rogari desiderans non dimisit. Et ideo impius mansit impoenitens: hic damnandus posterum, ille post culpam. Propterea offensus iste iram in contemptu Evangelii non retineat, sed cito ad illud recurrat [j 1Kb] exemplum: Dimittite, et dimittetur vobis (Luc. VI). Et illud Apostoli: Induite vos [k 1Kb] sicut electi Dei, et dilecti viscera misericordiae, benignitatem, humilitatem, modestiam, patientiam, supportantes invicem, donantes vobismetipsis, si quis adversus aliquem habet querelam, sicut et Dominus donavit vobis, ita et vos (Col. III). Ille vero qui injuriam intulit, hujuscemodi exemplo velociter terreatur: Facit Dominus judicium injuriam patientibus [Col. 0995A] (Psal. CXLV). Et alibi: Quo seminaverit homo, haec et metet (Gal. VI).



 XVI.---EX PRAECEPTIS ET INSTITUTIS SANCTI PACHOMII.

[a 1Kb] Qui injuste judicaverit, [b 1Kb] injuste ab aliis condemnabitur. [c 1Kb] Si unus e fratribus, aut duo, vel tres [d 1Kb] scandalizati ab aliquo recesserint [e 1Kb] de domo et postea venerint, ventilabitur inter eos et scandalizantem judicium; et si reus inventus fuerit, monasterii regulis emendabitur.



 XVII.---EX REGULA SANCTI COLUMBANI.

[f 1Kb] Si quis detraxerit abbatem suum, septem dies unum [g 291Kb] paximatium: si fratrem suum, XXIV psalmos: si saecularem, XII psalmos.



 XVIII.---Item ejusdem.
[Col. 0995B]

[h 1Kb] Si quis iracundiam, vel tristitiam, vel invidiam tenet contra fratrem suum [i 1Kb] ut tempus tenuerit; ita erit poenitentia ejus in pane et aqua. Si vero [Col. 0996A] prima die confessus fuerit, [j 1Kb] viginti quatuor psalmos.



 XIX.---Item ejusdem.

[k 1Kb] Qui autem rixam commiserit, septem dies poeniteat. Qui vero suum praepositum despexerit, aut Regulam blasphemaverit, [l 1Kb] foras repellendus est; nisi ipse dicat, Poenitet me quod dixi. Si autem non se humiliaverit [m 1Kb] quadraginta diebus poeniteat, quia superbiae morbo detinetur.



 XX.---Item ejusdem.

[n 1Kb] Si cum illo qui [o 1Kb] cellae suae cohabitator non est, confabulari quantulumcunque praesumpserit, [p 3Kb] superpositio.



 XXI.---EX REGULA CUJUSDAM.

Si quis seniori detraxerit, non seniori detrahit, sed Deo, [q 1Kb] cui opus facit. Si vero hoc frequenter [Col. 0996B] facit, [r 1Kb] abscindatur a fraternitate ac sollicitudine [s 1Kb] fraterni corporis. Si vero poeniteat, remittenda sunt peccata sua, Detrahentem, inquit Propheta, secreto [Col. 0997A] proximo suo, hunc persequebar. (Ps. C).Si quis inventus fuerit in aliquo spernere seniorem suum, non hominem spernit, sed Deum, et reliqua. Si quis hoc faciat, poeniteat, et reconciliabitur seniori suo: et omnia quaecunque senior praeceperit, secundum mandatum Domini explenda sunt.



 XXII.---EX REGULA SANCTI BASILII (cap. 25).

Interrog. [a 1Kb] Unde et nocturnae phantasiae inhonestae ac turpes ascendunt ad nos?---Resp. [b 1Kb] Veniunt quidem haec maxime ex diurnis animae motibus et actibus indignis et incongruis. Si enim vacet in judiciis Dei, expurgatur anima ejus per meditationem legis divinae, et studium verbi Dei: ibique si indesinenter curam gerat semper requirens et scrutans quid sit quod placeat Deo, [c 1Kb] talia habebit etiam somnia.


[Col. 0997B]
 XXIII.---EX REGULA SANCTI ISIDORI (cap. 25).

Qui nocturno delusus phantasmate fuerit, tempore officii in sacrario stabit; nec audebit eodem die in ecclesiam introire, etc.



 XXIV.---EX REGULA TARNATENSI (cap. 18).

[d 1Kb] Ad convivium nuptiale fratrum nullus accedat, ne per lasciviam saecularem quae sunt saeculi recognoscat, [e 1Kb] quod absit, ad mundi hujus vitam, etsi non corpore, animo revocetur, sicut dixit beatissimus Cyprianus (Epist. 1): Adulterium dum videtur, discitur. [f 1Kb] Qui joculare aliquid vel risui aptum in conventu fratrum proferre praesumpserit, vel qui [Col. 0998A] cum junioribus verba otiosa narrare voluerit, [g 1Kb] aut habere amicitias aetatis infirmae, increpationi, ut dignus est, subjacebit. Si quis quaelibet invenerit, inventa non celet, et cognoscenda non occultet. Quod si reperta unius diei spatio convincitur retentasse, furti contagio se maculatum esse cognoscat. [h 1Kb] Si quis eum qui districtionem monasterii non ferens, fugam meditari cognoverit, si non statim prodiderit, perditionis illius participem se esse non dubitet: et tandiu a conventu fratrum sequestrandus, quandiu ille valeat revocari. Si quis haec non omni virtute studuerit Domino placitura servare, et semel ac secundo correptus non emendaverit, reprehensa juxta aetatis formam convenit vindicari.



 XXV.---EX REGULA SANCTI AURELIANI EPISCOPI [Col. 0998B] (cap. 40).

Superbis, vero inobedientibus, et iracundiam protrahentibus, nunquam parcendum, donec corrigantur.



 XXVI.---EJUSDEM (cap. 41).

Pro qualibet culpa si necesse fuerit flagelli accipere, [i 1Kb] disciplinam, nunquam legitimus excedatur numerus, id est, [j 2Kb] triginta et novem, et quamlibet juste disciplina teneatur; tamen secundum illud bonitatem et disciplinam, paternum affectum sanctus abbas circa omnes teneat, secundum Apostolum: Tanquam si nutrix foveat [k 13Kb] pullos suos. (Ps. CXVIII).



CAPUT XXXII. DE GRAVIORIBUS CULPIS.


[Col. 0999A]
 I.---EX REGULA SANCTI BENEDICTI.

[a 1Kb] Is autem frater, qui gravioris culpae noxa tenetur, suspendatur a mensa simul, et ab oratorio. Nullus ei fratrum in ullo jungatur consortio neque in colloquio. Solus sit ad opus sibi injunctum, persistens [b 1Kb] in poenitentiae luctu: sciens terribilem illam Apostoli sententiam dicentis: traditum hujusmodi hominem Satanae in interitum carnis, ut spiritus salvus sit in die Domini (I Cor. V). Cibi autem refectionem solus percipiat, mensura vel hora, qua praeviderit ei abbas competere. [c 1Kb] Nec a quoquam benedicatur transeunte, [d 1Kb] nec cibus, qui ei datur.



 II.---EX REGULA PATRUM.

[e 1Kb] Si quis vero monachus furtum fecerit, quod potius sacrilegium dici potest, id censuimus ordinandum, [Col. 0999B] [f 1Kb] ut junior virgis caesus tanti criminis reus nunquam officium clericatus excipiat. Si vero [g 1Kb] jam clericus in id facinus fuerit deprehensus, nominis ipsius dignitate privetur. Cui sufficere potest pro actus sui [h 1Kb] levitate impleta poenitentiae satisfactione [i 1Kb] communio.


[Col. 1000A]
 III.---EX REGULA SANCTI FERREOLI EPISCOPI (cap. 39).

[j 1Kb] Furti conscium, si adhuc vocare monachum possumus, quasi adulterum secundum flagellis subdi et magna conteri afflictione jubemus, dantes illi [k 1Kb] unam cum fornicatione sententiam: quia luxuriatus est, cum furaretur. Similes enim eos non incongrue dicimus, quos in sacra lectione pariter positos invenimus. Dicit ergo Dominus per prophetam: Non est scientia Dei [l 1Kb] super terram (Ose IV); et paulo post: Furtum et adulterium inundaverunt (Ibid.); et iterum in psalmo: Si videbas furem, [m 1Kb] simul currebas cum eo, [n 1Kb] et adulteris portionem tuam ponebas (Psal. LXIX). Legimus etiam in Evangelio Dominum [o 1Kb] dixisse: Fornicationes, furta (Matth. [Col. 1000B] XV). Nec moratus addidit: Hoec sunt quae coinquinant hominem (Ibid.). Ex his profecto intelligere possunt horum scelerum servi quia, sicut aequaliter his dominantur vitia, aequaliter debetur et poena.



 IV.---EX REGULA SANCTI FRUCTUOSI EPISCOPI (cap. 16).

[p 3Kb] Monachus [q 1Kb] parvulorum aut adolescentium consectator, [Col. 1001A] vel qui osculo, vel qualibet occasione turpi [a 1Kb] reprehensus fuerit inhiare, [b 1Kb] probata patenter per accusatores verissimos, sive testes [c 1Kb] causa, publice verberetur; [d 1Kb] coronam capitis, quam gestabat, amittat [e 53Kb] decalvatusque turpiter opprobrio pateat, [f 45Kb] omniumque sputamentis oblinitus in facie, probraque aeque suscipiat, vinculisque arctatus ferreis carcerali sex mensibus angustia maceretur, et triduana per hebdomades singulas refectione [g 1Kb] panis exigui hordeacei vespertino tempore sublevetur. Post deinde, expletis his mensibus, aliis sex mensibus succedentibus sub senioris spiritalis custodia segregata [h 2Kb] in corticula degens opere manuum et oratione continua sit [i 3Kb] contentus, vigiliis et fletibus, et humilitate subjectus, et poenitentiae lamentis veniam [Col. 1001B] percipiat: et sub custodia et sollicitudine duorum fratrum in monasterio ambulet, nulla privata locutione vel concilio deinceps juvenibus conjungendus.



 V.---EX REGULA CUJUSDAM (cap. 6).

Hi vero fratres, qui gravioribus culpis in poenitentia detinentur, in ecclesia cum caeteris, qui communicant, [Col. 1002A] non stent, sed in alia ecclesia secrete [j 1Kb] cursum cantent. Expleto cursu, egredientes ante fores ecclesiae, in qua communicantes cursum explent, stare praecipiantur. Et egrediente congregatione supra humum prostrati rogent pro se Dominum exorari, ut gravia commissa contritione deleantur cordis, meminentes illud: Cor contritum et humiliatum [k 52Kb] Deus non spernit (Ps. L). Et: In humilitate nostra memor fuit nostri Dominus (Ps. CXXXV). In oratione positus semper poenitens dicat: Averte faciem tuam a peccatis meis, et omnes iniquitates meas dele (Ps. L). Ut ira arguentis judicis, et in proximo vindictam reddentis per piae mentis affectum hac humili oratione sedetur.



 VI.---EX REGULA MAGISTRI (cap. 13).
[Col. 1002B]

[l 1Kb] Cum suggestum fuerit a praepositis abbati [m 1Kb] meritum inobedientis, jam non dicendus est frater, sed [n 1Kb] haereticus legis: jam non dicendus filius Dei, sed operarius daemonis, qui dissipando sanctorum facta velut quaedam scabies est procreata in grege. Convocet eum abbas praesentibus suis praepositis, vel coram congregatione circumstante. Et interrogati [Col. 1003A] ab abbate praepositi ejus, quid peccaverit, vel quoties monitus de ipso vitio non emendaverit, respondeant qui eum accusant. Quo audito vitio talem abbatis contra se audiat vocem. O misera anima, quod responsum datura es Deo, quem per inobedientiam quotidie irritas, cum accesseris adorare eum? quare sub dominio Dei servis potius mammonae? quid mentiris Christo, alter Judas? Ille Judas iniquitatis portio justitiam vendidit, tu Christianum nomen laceras malefactis? Ille Judas per pacem falsam Domino scandalum generavit, tu sub nomine sancti servitii Deo magis rebellis existis? Ille Judas falsus Magistrum tradidit discipulus, tu sub nomine sancto magis diabolum factis sequeris Christianus? Astare enim tibi habet in judicio nostra monitio, [Col. 1003B] vel tuus spiritus, cui cum carne, [a 1Kb] propria voluntate repugnas [ [b 1Kb] Deo] ante tribunal tremendi Judicis, dicens: Domine, noluit intelligere ut bene ageret (Psal. XXXV). Iniquitatem meditatus est, astitit omni viae non bonae, malitiam autem non odivit, sed magis [c 1Kb] gloriatus in ea, potens fuit in iniquitate. Cum haec accusatus fueris in judicio post nostram simul et tremendi Judicis vocem dicentis tibi: Tu es qui odisti disciplinam, et projecisti sermones meos [d 1Kb] post te (Psal. XLIX). Si videbas furem, simul currebas cum eo, et cum adulteris portionem tuam ponebas. Os tuum abundavit malitia, et lingua tua concinnabat dolum. Sedens adversus fratrem tuum detrahebas, et ponebas scandalum. Tota die injustitiam cogitavit lingua tua, sicut novacula acuta fecisti dolum. Dilexisti [Col. 1003C] malitiam super benignitatem, iniquitatem magis quam loqui aequitatem (Psal. LI). Dilexisti omnia verba praecipitationis [e 1Kb] in lingua dolosa. Haec fecisti, et tacui, et [f 42Kb] existimasti iniquitatem, quod eram tibi similis, arguam te et [g 69Kb] statuam illam contra faciem tuam (Psal. XLIX), ut destruat te Deus in finem; evellet te, et emigrabit te de tabernaculo tuo, et radicem tuam de terra viventium. Tunc etiam et omnes [Col. 1004A] justi de sua gloria in judicio videbunt te, cum ab eis fueris sequestratus ad sinistram inter haedos, et super te ridebunt dicentes: Ecce homo qui non posuit Deum adjutorium suum, sed praevaluit in vanitate sua, et non fuit timor Dei ante oculos ejus: quoniam dolose egit in conspectu ejus. Et dixit insipiens in corde suo, Non requiret Deus; avertit faciem suam, ne videat in finem, et ignoravit, quia inimici, qui mentiuntur Domino, [h 1Kb] erit tempus eorum in poenam aeternam (Psal. LXXX). Quid ad haec dicturus es Deo? quas afferre ei habes, miser, excusationes in peccatis? cum te primum impugnaverint mala, et gehenna exspectaverit, ut incendat. Post hanc increpationis vocem ante congregationem [i 1Kb] abbatis [j 1Kb] statim erigi jubeatur ab oratorio, [Col. 1004B] communi mensa [et] extraneus deputetur; et cum inimicis Dei designatus non debet ex illa hora jam fratribus esse amicus. Ideoque ab hac excommunicationis hora soli posito et sequestrato ei aliqua laboris opera propter otiositatem a praeposito suo consignetur: in quo labore nullo fratrum jungatur solatio, nullius eloquio soletur, tacito omnium pertranseatur aspectu: petenti benedictionem nullus respondeat, Deus: quidquid ei porrigitur, a nullo signetur: quidquid vero ultra opus assignatum peculiariter, vel ultro effecerit, dispergatur, vel dissipetur. Sit ubique solus, et ei sola culpa solatium. Quod si forte propter levitatem culpae non ei voluerit abbas duplicare jejunia, si fratres sexta reficiunt, ille ad nonam horam de uno pulmento; et [Col. 1004C] panis cibarii sibi fragmentum et aqua a praeposito suo pro misericordia porrigatur. Si inculpabiles fratres nona hora reficiunt, illius supradicta refectio protrahatur in vesperam, ut sentiat quid ei malorum culpa intulit, quid per negligentiam bonorum amisit.



 VII.---Item ejusdem (cap. 14).

[k 1Kb] Cum hora divini officii exercetur, id est, [l 1Kb] cum [Col. 1005A] expleto psalmo ab omnibus orationi incumbitur, tunc excommunicationis reus prostratus ante limen oratorii haec cum lacrymis clamet: Peccavi, et peccatum meum ego agnosco: erravi, emendare polliceor; jam de caetero non peccabo. Rogate pro me, sanctae congregationes, a quibus quondam per meam negligentiam et diaboli suasionem separari merui. Rogate pro me, mei quondam praepositi. Ignosce mihi, pastor bone et pie pastor abbas. Relinque nonaginta novem propter unam. Veni, recollige, et porta humeris tuis me perditam ovem, sicut Dominus noster indicio passionis suae tibi monstravit: quia non pro justis, sed pro peccatoribus venit, et mortuus est: ut cum ipso per justitiam ejus resurgeremus, qui fueramus per nostra peccata allisi, [Col. 1005B] dicente ipso Domino: Non veni, nisi propter oves perditas domus Israel (Matth. XV). Et: Non est opus sanis medicus, sed his qui male habent (Matth. IX). Imitare pium magistrum apostolorum, cujus vices per doctrinam agis in monasterio: quia ipse post prophetas et apostolos posuit vos pastores et disciplinae doctores: quia per beatum Petrum apostolum demonstravit vobis dicens: Non septies, sed septuagies septies debere peccatum fratri dimitti (Matth. XVIII). Subleva ergo allisum salutari tuo consilio: Solve intercessione tua apud Dominum, quod in me negligentia obligavit. Quod peccavi agnosco; quod emendem, credo quia per tuam mentionem invenio. Post hanc vocem cessantibus a psalmis per omnes orationes a reo jacente effusam, cum completum [Col. 1005C] fuerit sanctum oratorii opus, et illo reo adhuc jacente ante limen exeunti abbati omnium fratrum congregatio humilietur ei pro eo ad genua, simul et [a 1Kb] praepositi ejus. Quod cum fuerit adimpletum, si tamen propter levitatem culpae eadem hora voluerit abbas veniae consentire, statim erigi eum a praepositis suis praecipiat, et reproperata ei culpa, cum ille responderit se de caetero emendare, statim abbas dicat omni congregationi: Venite, fratres, unanimiter cum lacrymis pro hac ove gregis vestri, quae peccatum suum agnoscens promittit se de caetero emendare, orantes in oratorio reconciliemus eum ante Dominum, quem per inobedientiam irritavit. Et mox ingressus abbas cum fratribus in oratorio, antequam orent tenentes ei manum dextram [Col. 1005D] laevamque foris Praepositi introducant eum in Ecclesia, dicentes ambo hunc versum: Confitemini Domino, [b 18Kb] quoniam bonum est (Ps. CXVII). Et subsequatur caetera congregatio: Quoniam in saeculum misericordia ejus (Ibid.). Ut cum praepositi foris poenitenti per hunc versum confessionem ingerunt, intus de oratorio per os respondentium fratrum, mox pius Deus misericordiam repromittat. Ergo [Col. 1006A] cum eum in oratorium introduxerint Praepositi ejus, prosternant eum pedibus altaris. Statim omnes una cum abbate se orationi pro eo prosternant. Tunc ille pro culpa prostratus cum lacrymis, his vocibus precetur ad dominum dicens: Peccavi Domino, peccavi, et iniquitatem meam ego agnosco, rogo, peto a te, dimitte mihi, ne simul trahas me cum peccatis meis, neque condemnes me in inferioribus terrae, neque in aeternum imputes mihi mala: quoniam tu es Deus poenitentiae: et in me ostende bonitatem tuam secundum magnam misericordiam tuam: quia tu dixisti, Domine: Nolo mortem peccatoris, sed convertatur et vivat (Ezech. cap. XXXIII); quia malis nostris ad emendationem, vitam magis largiris quotidie, monstrante nobis Scriptura, quae [Col. 1006B] de pietate tua ita dicit: Nunquid irascitur per singulos dies? [c 1Kb] nisi convertamini (Ps. VII). Et apostolus tuus Paulus ita dicit: An nescis quia patientia Dei ad poenitentiam te adducit? (Rom. II.) Gladium ergo suum Dominus vibravit, arcum suum tetendit et paravit illum: et in ipso paravit vasa mortis. Quae vasa, Domine, timemus, et ideo festinanter emendare promittimus: et quia dicturus es in judicio peccatori: haec fecisti et tacui. Quid? semper tacebo? quia statues iniquitatem contra faciem nostram, ut cognoscentes eam in reatibus nostris, juste nos ipsi eam damnemus. Tu enim, Domine, mortificas, et vivificas, tu deducis ad inferos et reducis, tu levas allisos, tu solvis in coelo compeditos in terra, tu ad emendandum oculos cordis [Col. 1006C] nostri illuminas tua gratia, vel adjutorio tuo justorum dirigis gressus, dicente Scriptura. [d 1Kb] A Domino gressus hominis dirigetur (Prov. XX). Et nisi custodieris nos, et [e 1Kb] aedificaberis domum, in vanum laborant qui aedificant, et custodiunt eam. Quia velle adjacet nobis, perficere autem tuum est. Et, non est volentis, neque currentis, sed miserantis Dei. Sed tamen das fiduciam sperandi de te dicens: Petite, et accipietis; quaerite, et invenietis; pulsate, et aperietur vobis: quia qui petit, accipit; qui quaerit, invenit, et pulsanti aperietur (Matth. VII). Et quia dixisti: Convertimini ad me, et ego convertar ad vos (Zach. I). Et: cum clamaveris, dicam: Ecce adsum (Is. LVIII). Et item quasi pius et misericors in factura tua vocas nos ad gratiam tuam, licet indignos [Col. 1006D] servos tuos dicens: Venite ad me, qui laboratis et onerati estis, et ego reficiam vos (Matth. XI). Unde non despicias, Domine, servum tuum, suum agnoscentem peccatum: sicut de pietate tua promittit reatui nostro Propheta dicens: Cor contritum et humiliatum Deus non spernit (Ps. L). Quia potens es de lapidibus istis suscitare filios Abrahae; quia quod in nobis desperatio impossibile putat, tua [Col. 1007A] gratia possibile indicat. Post hanc vocem cum lacrymis impletam statim cum manu sua abbas erigat, dicens ei: Vide, frater, jam de caetero, vide, ne pecces, et secundam [a 1Kb] agas de hac vita poenitentiam exercere. Quae cum secundo fuerit acta in haereticorum incidet sectam. Statim hunc versum quondam reus imponat: [b 1Kb] Erravi sicut ovis, quae perierat; [c 1Kb] recollige servum tuum, Domine (Ps. CXVIII). Respondentibus secum cunctis. Post hunc versum vocatis ejus praepositis, reconsignetur ab abbate eis in manu dicens: Recipite ovem vestram, reintegrate numerum, restituite mensae: mortuus enim fuerat, et revixit; perierat, et inventus est. Eadem namque die humilitatis reparatae indicio [d 90Kb] aquam manibus fratrum intrantibus ad communionem [Col. 1007B] ipse ministret: et cum dat, osculetur primo abbatis, deinde singulorum fratrum manus: et petat singulos, cum ministrat ipse, pro se debere orare. Qui et ipse, mox ut ingressus oratorium fuerit, omnes clara voce readmoneat pro se debere orare: et sic exiens cum fratribus consuetam accedat ad mensam.



 VIII.---EX REGULA SANCTI CAESARII (cap. 24).

[e 1Kb] Quamvis non solum cogitari, sed omnino nec credi debeat, quod sancti fratres duris se sermonibus vel conviciis mordeant: tamen si forte, ut se habet humana fragilitas, in tantum nefas aliqui de fratribus ausi fuerint diabolo instigante prorumpere, ut furtum faciant, aut in se invicem convicia [Col. 1007C] mittant, justum est ut legitimam disciplinam accipiant, a quibus regulae instituta violantur. Necesse [Col. 1008A] est enim, ut in eis impleatur illud, quod de indisciplinatis filiis [f 1Kb] per Salomonem dixit Spiritus sanctus: Qui diligit filium suum, assiduat illi flagella (Eccl. III). Et iterum: Tu virga eum caedis, animam ejus de inferno liberabis (Prov. XXIII). Disciplinam tamen ipsam [g 1Kb] in praesentia congregationis accipiant, secundum illud Apostoli: [h 1Kb] Peccantes coram omnibus corrigantur (I Tim. V).



 IX.---Item ejusdem (cap. 32).

[i 1Kb] Si quis vero pro quacunque re excommunicatus fuerit, remotus ab omni congregatione, in loco, quo abbas jusserit, [j 1Kb] cum uno de spiritalibus fratribus resideat. Si autem, ut fieri solet, stimulante diabolo invicem se laeserint, invicem sibi veniam [Col. 1008B] petere et relaxare debebunt [k 1Kb] propter orationes, quas utique, quanto crebriores, tanto puriores habere debent. Quod si ille, cui venia petitur, indulgere fratri suo noluerit, communione removeatur et timeat illud, quia si non dimisit, non dimittetur ei. [l 1Kb] Qui autem nunquam vult petere veniam, aut non ex animo petit, aut a quo petitur, si non dimittit, sine causa in monasterio esse videtur. Proinde vobis a verbis durioribus parcite: quae si emissa fuerint ex ore vestro, non pigeat ex ipso ore proferre medicamenta, unde facta sunt vulnera.



 X.---Item ejusdem (cap. 13).

[m 1Kb] Si quis contra Regulae disciplinam inventus fuerit aliquid ex his quae interdicta sunt facere, quasi contumax, aut praevaricator mandatorum non [Col. 1008C] levis culpae reus effectus suspicione [n 1Kb] pravi consilii carere non poterit. Qui nullatenus cum fratribus [Col. 1009A] orare permittatur: nisi prius pro culpa sua publica satisfecerit poenitentia: aut certe, si publicare contempserit, dignam suae praevaricationis vindictam suscipiat.



 XI.---EX REGULA SANCTI FERREOLI (cap. 25).

Turpiloquium amore pudicitiae sit monacho turpe proferre vitando verba luxuriae quae, ut mentem excitant, ita corpus inflammant. Ait enim Apostolus: Deponite [a 16Kb] malitiam blasphemiae turpem sermonem [Col. 1010A] de ore vestro (Col. III). Interrogo ergo, fratres, quid ille minus facit adulterio, cujus communicat lingua peccato? quid luxuria minus exercuit, qui os castum sermonis corruptione foedavit? Et ut hanc spurcitiam cunctis etiam cavere metus [b 1Kb] damnationis [c 1Kb] imponat, statuimus hujus culpae reum communionem Dominicam [d 1Kb] vel osculum fratrum sex anni mensibus non habere.



CAPUT XXXIII. DE HIS QUI EXCOMMUNICANTUR, QUOMODO SATISFACIANT.


[Col. 1009B]
 I.---EX REGULA SANCTI BENEDICTI.

[a 1Kb] Qui [b 1Kb] pro gravioribus culpis ab oratorio et a [Col. 1010B] mensa excommunicatur, hora, qua opus Dei in oratorio [c 1Kb] percelebratur, [d 234Kb] ante fores oratorii prostratus [Col. 1011A] jaceat, nihil dicens nisi tantum posito in terra capite [a 1Kb] stratus pronus omnium de oratorio [b 1Kb] pedibus exeuntium. Et hoc tandiu faciat, usque dum abbas judicaverit satisfactum esse. Qui dum jussus ab abbate venerit [c 1Kb] volvat se ipsius pedibus, deinde omnium vestigiis fratrum, [d 1Kb] ut orent pro ipso: et tunc, si jusserit abbas, recipiatur [e 1Kb] in choro, [f 3Kb] vel ordine quo abbas decreverit; ita sane ut psalmum vel lectionem, vel aliud quid, non praesumat in oratorio imponere, nisi iterum abbas jubeat. Et omnibus horis, dum completur opus Dei, projiciat se in terra, in loco quo stat, et sic satisfaciat, usque dum ei jubeat iterum abbas, ut quiescat jam ab hac satisfactione. Qui vero pro levibus culpis excommunicantur tantum a mensa, satisfaciant, id est usque [Col. 1011B] ad jussionem abbatis [g 1Kb] hoc perficiant, [h 1Kb] usque dum benedicat, et dicat: Sufficit.



 II.---EX REGULA SANCTI ISIDORI (cap. 18).

[i 1Kb] Satisfactio delinquentium haec est. Fratribus in ecclesia constitutis, peracto poenitentiae tempore, [j 2Kb] solvet statim cingulum [k 1Kb] extra chorum humo prostratus, [Col. 1012A] quousque celebritas expleatur; cumque jussum fuerit ab abbate, de terra consurget ingrediensque chorum [l 1Kb] rursus oret. [m 1Kb] Post haec data oratione pro eo ab abbate, et respondentibus cunctis Amen, surget. Atque omnibus pro negligentia veniam poscat, adepturus indulgentiam post hujus emendatoriae satisfactionis censuram. [n 1Kb] In minori aetate constituti non sunt coercendi sententia excommunicationis, sed pro qualitate negligentiae congruis emendandi sunt plagis; ut quos aetatis infirmitas a culpa non revocat, flagelli disciplina compescat. Excommunicatis autem ab his locis, quibus fuerint constituti, ante poenitentiae tempus expletum progredi prohibeatur. Ad excommunicatum nulli liceat egredi citra imperium senioris. [o 1Kb] Cum excommunicato neque [Col. 1012B] orare, neque loqui licebit. Cum excommunicato nulli penitus vesci licet, nec ipsi quidem qui alimentum victui praebet. [p 1Kb] Cujus biduana vel triduana fuerit illata excommunicationis suspensio, sola panis et aquae in vespertinum erit adhibenda refectio. Excommunicatis praeter hiemis violentiam cubile [Col. 1013A] humus erit tantum sive [a 1Kb] storia; amictus autem [b 66Kb] tegmen rasum, aut forte [c 33Kb] cilicium. Calciamentum vero [d 1Kb] spartea, aut quodlibet genus [e 9Kb] solearum. Excommunicandi autem potestatem habebit Pater monasterii, sive praepositus. Reliqui autem excessus monachorum in [f 1Kb] collecta abbati vel praeposito deferentur, ut is qui deliquisse cognoscitur competenti severitate coerceatur.



 III.---EX REGULA SANCTI FRUCTUOSI EPISCOPI (cap. 14).

[g 1Kb] Cum excommunicatur vel arguitur quisquam pro negligentia sua, exercebit humilitatem quousque percipiat [h 1Kb] orationem; nec se audebit inter alios commiscere vel cuiquam occulte jungere; sed omnibus ad orationum studia convenientibus, ille prostratus [Col. 1013B] humo, [i 1Kb] cingulo opertorioque ablato, poscet veniam negligentiae suae. Hoc etiam his ab officio egredientibus exhibebit. Similiter quoque et refectionis tempore [j 1Kb] coram refectorio astabit [k 1Kb] vultu deposito et [l 1Kb] habitu, quousque fratrum compassione solutus veniam percipiat quam deposcit.



 IV.---EX REGULA MAGISTRI (cap. 13).

[m 1Kb] Frater qui levem culpam habuerit, et post primam, [Col. 1014A] secundam et tertiam monitionem [n 1Kb] de uno quocunque non emendaverit, a mensa excommunicetur, non ab oratorio. Quae excommunicatio tandiu inoffensa permaneat, [o 3Kb] quandiu a reo majori humilitatis satisfactio, humiliato ad genua capite, se de caetero promiserit emendari. Qui vero frater gravem culpam admiserit, ipse ab utroque excommunicetur, id est, ab oratorio et a mensa. Et non ipse ad indulgentiam majoris perveniat, nisi ante limen oratorii prostratus lacrymabili voce intervallo [p 1Kb] cessantium a psalmis horarum Deo et omnibus emendatione satisfecerit repromissa: si tamen propter [q 1Kb] inanitatem ponderis culpae citius voluerit abbas consentire, quod dictante Domino sequens pagina demonstrabit. Ille vero frater qui excommunicatus a mensa, non ab [Col. 1014B] oratorio fuerit, tandiu antiphonam, aut lectionem non imponat, [r 1Kb] quandiu de culpa illa emendatione promissa satisfecerit, aut abbatis praesentis, aut praepositi sui ad genua incurvatus: excommunicati vero fratres, si ita superbi exstiterint, ut in superbia cordis perseverantes in tertia die, hora nona satisfacere abbati noluerint, custoditi [s 1Kb] usque ad necem [t 1Kb] caedantur; et, si placuerit abbati, de monasterio expellantur, [Col. 1015A] quia [a 1Kb] talis vita necessarios non habet [b 1Kb] corporales, vel societas fratrum, quos in anima superba possidet mors. Nam merito ergo tales debent plagis mactati expelli, qui esse cum Christo humilitatis Domino non merentur: sed sint a perpetuis [c 1Kb] promissis cum auctore suo diabolo separati, qui de coelorum [Col. 1016A] regnis propter suam superbiam projectus est. Ergo ad superiorem excommunicationum, vel satisfactionis sensum, ut coepimus, prosequamur. Ergo hujus poenitentiae modum et satisfactionem Deum et abbatem credimus acceptare.



CAPUT XXXIV. DE HIS QUI SINE JUSSIONE ABBATIS JUNGUNTUR EXCOMMUNICATIS.


[Col. 1015B]
 I.---EX Regula sancti Benedicti.

[a 1Kb] Si quis frater praesumpserit sine jussione abbatis fratri excommunicato quolibet modo se jungere [b 1Kb] aut loqui cum eo, vel [c 98Kb] mandatum dirigere, [d 2Kb] similem sortiatur excommunicationis vindictam.



 II.---EX REGULA SANCTI ISIDORI EPISCOPI (cap. 18).

[e 1Kb] Ad excommunicatum nulli liceat ingredi citra imperium senioris. [f 2Kb] Cum excommunicato neque orare, neque loqui cuiquam licebit. Cum excommunicato [Col. 1016B] nulli penitus vesci licet, nec ipsi quidem qui alimentum victui praebet.



 III.---EX REGULA SANCTI FRUCTUOSI EPISCOPI (cap. 14).

[g 1Kb] Cum excommunicato nullus loquatur, neque qualibet eum compassione vel miseratione refoveat, neque [h 1Kb] ad contradictionem vel superbiam confortare praesumat. [i 1Kb] Quaelibet causa [j 1Kb] in conventu communi [Col. 1017A] fratrum est ventilanda et juste ac subtiliter perscrutanda: ne forte dolositate et malitia senioris innocens junior opprimatur [a 1Kb] ab abbate vel praeposito [b 1Kb] juxta personarum acceptionem: non liceat judicare, neque aliquem fraudulenter vel injuste damnare, sed, ut dictum est, spiritalium et veridicorum fratrum [c 1Kb] hujuscemodi rebus [d 1Kb] est retinenda sententia, qui sibi Dei judicium ponentes prae oculis non permittant pessime deprimere animam innocentis.



 IV.---EX REGULA SANCTI AURELIANI (cap. 35).

Nulli liceat loqui cum illo qui fuerit excommunicatus, praeter illum quem ei sanctus abbas custodem dederit



 V.---EX REGULA CASSIANI (cap. 14).
[Col. 1017B]

[e 1Kb] Si quis autem pro qualibet culpa fuerit ab oratione suspensus, nullus cum eo orandi habeat licentiam, antequam submissa in terra poenitentia coram omnibus fratribus supplicanti ei venia ab abbate tribuatur. Nam qui se orationi vel confabulationi ejus, antequam [f 1Kb] a Priore recipiatur, inconsiderata pietate sociare praesumpserit, similis damnationis reus efficitur, [g 1Kb] tradens semetipsum voluntarie fuerat deputatus. Et in hoc gravius peccat, qui se ipsi conjungit, quia solatium ei tribuens cor ejus amplius facit indurari, et non permittit pro hoc quod ab oratione fuerat segregatus, de satisfactione sua et venia cogitare, majorem superbiae fomitem et contumaciam delinquentis nutrit in pejus.


[Col. 1018A]
 VI.---EX REGULA TARNATENSI (cap. 5).

Cum eo qui pro admissa culpa ab orationis vel mensae consortio removetur, praeter eum qui ejecti fratris amaritudinem doctrinae et charitatis possit admixtione dulcare, nullus audeat conferre sermonem.



 VII.---EX REGULA MAGISTRI (cap. 13).

[h 1Kb] Si quis vero frater aut palam aut absconse cum eo fuerit allocutus aut junctus, communem statim cum eo excommunicationis contrahat poenam et ab omnibus reus sit, atque in alio laboris ipse opere sequestretur a praeposito suo: et sit ipse tam ab illo reo quam ab omnibus sequestratus et solus, et mox ab omnium et ipse alienus eloquio. Nam non ad veniam [Col. 1018B] [i 1Kb] majoris et ipse pertineat, nisi poenitentiae similis satisfactio ab eis aequaliter fuerit operata: illius, propter quod exstitit inobediens in vitio et peccato; istius, quod mercedem consolationis tribuerit malorum artifici.



 VIII.---EX REGULA CUJUSDAM (cap. 19).

Excommunicatus vero frater qui culpis gravioribus existentibus aut cellae suae recluditur, aut a consortio congregationis separatur, a nullo penitus aut eloquii, aut visitationis munus fruatur, nisi tantummodo cui praeceptum ab abbate fuerit. Si quis transgressus hanc Regulam fuerit, regulari poenitentiae subjacebit.



CAPUT XXXV. QUALITER DEBEAT ABBAS SOLLICITUS ESSE CIRCA EXCOMMUNICATOS.



 I.---EX REGULA SANCTI BENEDICTI.

Omni sollicitudine curam gerat abbas circa delinquentes fratres: quia non est opus sanis medicus, sed male habentibus (Matth. IX). [a 1Kb] Et ideo uti debet omni modo ut sapiens medicus: [b 1Kb] immittere quasi occultos [c 1Kb] consolatores. [d 107Kb] Senpectas, id est, seniores [Col. 1019A] sapientes, qui quasi secrete consolentur fratrem fluctuantem, et provocent eum ad humilitatis satisfactionem, et consolentur eum, ne abundantiori tristitia absorbeatur (I Cor. V). Magnopere enim debet sollicitudinem gerere abbas, et omni sagacitate et industria curare, ne aliquam de ovibus sibi subjectis perdat. Noverit enim se infirmarum curam suscepisse animarum, non super sanas tyrannidem, et metuat Prophetae comminationem, per quem dicit Deus: [a 3Kb] Quod crassum videbatis, assumebatis; [b 1Kb] et quod debile erat, projiciebatis (Ezech. XXXIV; Luc. XVI). Et pastoris boni pium imitetur exemplum, qui, relictis nonaginta novem ovibus in montibus, abiit unam ovem, quae erraverat, quaerere: cujus infirmitati intantum compassus est, ut eam sacris humeris suis [Col. 1019B] dignaretur imponere, et sic reportare ad gregem.



 II.---EX REGULA SANCTI FRUCTUOSI (cap. 14).

[c 1Kb] Cum excommunicatur aliquis pro culpa, mittatur solitarius in cellam obscuram in solo pane et aqua: ut in vespera post coenam fratrum medium accipiat paximatium, et non ad satietatem aquam: et hoc ab abbate [d 37Kb] exsufllatum, et [e 1Kb] non sanctificatum. Absque ullo sedeat solatio, vel [in] colloquio fratrum, nisi quem abbatis vel praepositi cum eo praeceperit auctoritas, ut loquatur. [f 1Kb] Indutus tegmine raso aut [Col. 1020A] cilicio seminudus atque discalceatus opus monasterii exerceat excommunicatus. Si biduana vel triduana fuerit excommunicatio ejus, mittat senior, qui eum excommunicavit, unum de majoribus quem probatum habet, qui eum verbis contumeliosis increpet, quod non ob refigionis venerit occasionem, nec pro Christi amore, nec gehennae pavore, sed simplicium fratrum facere disturbationem. Si haec ille patienter tulerit, et de ore ejus nulla iracundia vel murmuratio proruperit, simplicitas mentis et humilitatis apparuerit; sic increpator absque immutatione verborum, quod in eo praeviderit, abbati renuntiet. Abbas vero sollicite et prudenter tractet, [g 1Kb] utrum veram, imaginariam habeat patientiam, per quam possit se ad fratrum reconciliare charitatem. Secundo ejusdem [Col. 1020B] meriti senem probatum ad exprobrandum eum mittat: et quod primitus audivit, non facile credat. Cumque ita tertio fecerit, et pari vitio increpatus fuerit, et in priore promissionis patientia excommunicatus perduraverit, et hoc abbas per tres testes probaverit, post hoc eum [h 1Kb] ejici debeat, et sic praesentatum per se increpet coram conventu fratrum. Cum ita quarto fuerit tentatus, et in humilitate fuerit probatus, et fortis fuerit ut ferrum inventus, postmodum ecclesiam ingrediatur et [i 1Kb] cingulum in [Col. 1021A] manibus gestans abbatis vel fratrum pedibus cum lacrymis provolvatur, et cum singultu et gemitu genibus humo properando a cunctis veniam accipere mereatur, et ne talia poenitendo ultra committat, et post haec [a 1Kb] osculatus ab abbate, in suo gradu accipiatur.



 III.---EX LIBRO GREGORII NAZIANZENI.

[b 100Kb] Eum qui de Corintho peccavit peccatum, [c 1Kb] quale nec inter gentes, ad poenitentiam Paulus suscepit (I Cor. V): et non solum suscepit, verum etiam in eo charitatem confirmavit. Quando quidem emendationem vidit, et causam facti exposuit dicens: Ne forte ampliori tristitia absorbeatur, qui ejusmodi est, correptionis scilicet nimietate praegravatus.



 IV.---EX LIBRO SANCTI AUGUSTINI DE PASTORIBUS [Col. 1021B] (cap. 1).

Cum praepositi ad hoc sint, ut his qui subjecti sunt, consulant: nec in eo quod praesunt omnino utilitatem suam attendant, sed eorum quibus ministrant. Quisquis tamen praepositus est, ut in eo quod praepositus est, gaudeat, honorem suum quaerat, et commoda sua sola respiciat, se pascit, non oves. Ad hos sermo dirigitur: audite tanquam oves Dei et videte, quemadmodum vos securos fecerit Deus, qualescunque sint qui vobis praesunt, id est qualescunque sumus: Vobis securitatem dedit, qui pascit Israel. Nam si Deus non deserit oves suas, et mali pastores debitas poenas luent, et oves promissa percipient.



 V. Item ejusdem.

[d 1Kb] Sanae et crassae oves perpaucae sunt, id est, solidae [Col. 1021C] in cibo veritatis, utentes pascuis bene de munere Dei. Sed mali illi pastores non parcunt talibus. Parum est, quod illas languentes, et infirmas, et errantes, et perditas, non curant, etiam istas fortes et pingues necant, quantum in ipsis est. Et illi vivunt de misericordia Dei, [ [e 3Kb] vivunt] tamen quantum ad malos pastores attinet, occidunt. Quomodo, inquis, occidunt? male vivendo, malum exemplum praebendo. Sin frustra dictum est servo Dei eminenti in membris summi pastoris: circa omnes teipsum bonorum operum praebe exemplum, et forma esto [Col. 1022A] fidelibus (ad Tit. 2). Attendendo enim ovis etiam fortis plerumque praeposito suo male viventi, si declinet oculos a regulis Domini, et intendit in hominem, incipit dicere in corde suo: Si praepositus meus sic vivit, ego quid sum, qui non faciam, quod ille facit? [f 1Kb] occidit ovem fortem. Jam de caeteris quid facit: qui illud, quod non ipse fortificaverat, sed forte aut robustum invenerat, male vivendo interficit? Dico charitati vestrae, iterum dico; etsi oves, etsi fortes sunt in verbo Domini, et tenent illud, quod audierunt a Domino suo: Quae dicunt, facite; quae autem faciunt, facere nolite (Matth. XXIII); tamen qui in conspectu populi male vivit, quantum in illo est, eum, a quo attenditur, occidit. Non sibi ergo blandiatur, quia ille non est mortuus: et ille [Col. 1022B] vivit, et ille homicida est. Quomodo cum lascivus homo intendit ad mulierem ad concupiscendum, ecce illa casta est, et moechatus est iste? Domini enim vera et aperta sententia est: Quisquis viderit mulierem ad concupiscendum eam, jam moechatus est eam in corde suo (Matth. V). Non pervenit ad ejus cubiculum, et in interiori cubiculo suo volutatur. Sic omnis, qui male vivit in conspectu eorum, quibus praepositus est; quantum in ipso est, occidit et fortes. Qui imitatur, moritur: qui non imitatur, vivit. Et quod crassum est, inquit, interfecistis, et oves meas non pascitis (Ezech. XXXIV). [g 1Kb] Jam audistis, quid diligant. Quod infirmatum est, non confortastis: et quod male habuit, non corroborastis: et quod tribulatum est (id est, quod confractum est) [Col. 1022C] [h 1Kb] non colligastis: et quod errabat, non revocastis: et quod periit, non inquisistis: [i 1Kb] et quod forte fuit, confregistis, [j 1Kb] interfecistis, occidistis. [k 1Kb] Infirmatur ovis, id est, [l 1Kb] infirmum corrigit, [m 1Kb] ut possit cedere tentationibus: incauto, et imparato supervenerit pastor negligens. Quando credit talis, non illi dicit: Fili, accedens ad servitutem Dei, sta in justitia et timore, et praepara animam tuam ad tentationem (Eccl. II). Qui enim hoc loquitur, confortat infirmum et ex infirmo facit firmum: ut non ille, cum crediderit, prospera hujus saeculi speret. Si enim [Col. 1023A] doctus fuerit sperare prospera saeculi, [a 78Kb] ipsa prosperitate corrumpitur, supervenientibus adversitatibus sauciatur, aut fortassis exstinguitur. [b 3Kb] Non ergo cum aedificat super petram, qui sic aedificat, [c 1Kb] sed super arenam ponit. Petra autem erat Christus (II Cor. X). Christi passiones [d 3Kb] imitandae, non a Christianis deliciae conquirendae. Confortatur infirmus, cum ei dicitur: Spera quidem tentationes hujus saeculi, sed ab omnibus te eruet Deus: si ab illo non recesserit cor tuum. Nam ad confortandum cor tuum venit ille pati, venit ille mori, venit sputis illiniri, venit spinis coronari, venit [e 3Kb] opprobria vivere, venit postremo ligno configi. Omnia haec ille pro te; tu nihil pro illo, sed pro te.



 VI.---Item ejusdem.
[Col. 1023B]

[f 1Kb] Quod infirmatum est, inquit, non confortastis. Pastoribus malis dicit, pastoribus falsis, pastoribus sua quaerentibus, non quae Jesu Christi: [g 1Kb] et commodo lanae et lactis gaudentibus, oves omnino non curantibus, et quod male habuit non corroborantibus, [h 1Kb] id est, infirmum, id est, non firmum. [i 3Kb] Nam [cum] dicuntur infirmi etiam aegrotantes. Sed inter infirmum et aegrotum, id est, male habentem hoc mihi videtur interesse. Etenim ista, fratres, quae distinguere utcunque conamur, forte et nos possumus majore diligentia melius distinguere, et alius peritior, vel lumine cordis plenior. Interim ne fraudemini, quod sentio, loquor. Infirmo ne accidat tentatio, et eum frangat, timendum est. Languens autem jam cupiditate aliqua aegrotat, et cupiditate [Col. 1023C] aliqua impeditur ab intranda via Dei, a subeundo [Col. 1024A] jugo Christi. Attendite illos homines volentes bene vivere, et minus idoneos mala pati, sicut parati sunt bona facere. Pertinet autem ad Christiani firmitatem non solum operari quae bona sunt, sed et tolerare quae mala sunt. Qui autem videntur fervere in operibus bonis, sed imminentes passiones tolerare nolle aut non posse, infirmi sunt. Qui vero cupiditate aliqua mala amatores mundi ab ipsis bonis operibus revocantur, languidi et aegroti jacent: quippe qui ipso languore tanquam sine ullis viribus nihil honi possunt operari.



 VII. Item ejusdem.

[j 1Kb] Non frustra ergo cum jam dixisset superius: Quod crassum est, interfecistis. Hic iterum in novissimo posuit. Et quod forte fuit, confregistis. Ipsa est [Col. 1024B] enim repetita sententia, nisi quia ex his quae supra dixit nata est. Quod errabat, non revocastis: et quod perierat, non quaesistis. Hoc faciendo, Quod forte est, interfecistis. [k 1Kb] Proinde audi quid sequatur de ista negligentia malorum, imo falsorum pastorum: Et dispersae sunt oves meae, et factae sunt in comesturam omnibus bestiis agri. Furantur lupi insidiantes, rapiunt leones frementes, [l 1Kb] cum oves adhaerent pastori, nam praesens est pastor, sed male agentibus non est pastor. Et inhaerent pastoribus, [m 1Kb] [non] pastoribus seipsos, non oves pascentibus. Et lethalis error consequitur. Eunt in bestias depraedantes se, et de illorum morte se satiare cupientes. Tales enim sunt qui gaudent de erroribus alienis; bestiae sunt pastae [n 3Kb] montibus.



CAPUT XXXVI. DE HIS QUI IN ALIIS QUIBUSLIBET REBUS DELINQUUNT.


[Col. 1025A]
 I.---EX REGULA SANCTI BENEDICTI.

[a 1Kb] Si quis dum in labore quovis in coquina, [b 81Kb] in cellario, in ministerio, [c 1Kb] in pistrino, in horto, in arte aliqua dum laborat, vel in quocunque loco, aliquid deliquerit, aut fregerit quippiam, aut perdiderit, vel aliud quid excesserit [d 1Kb] ubi ubi, [e 2Kb] non veniens continuo ante abbatem [f 1Kb] vel congregationem ipse ultro [g 1Kb] satisfecerit, et prodiderit delictum suum: dum per alium cognitum fuerit, majori subjaceat emendationi. Si animae vero [h 4Kb] peccati causa latens fuerit, tantum abbati aut spiritualibus senioribus patefaciat, [i 1Kb] qui sciant curare et sua et aliena vulnera, non detegere et publicare.


[Col. 1026A]
 II.---EX REGULA SANCTI CASSIANI (cap. 39).

[j 1Kb] Si quis autem [k 1Kb] aliquid fregerit aut perdiderit, non aliter negligentiam suam delebit, nisi coram omnibus fratribus tandiu supplicaverit Deo in terra prostratus, donec oratione solvatur abbatis. Similiter etiam qui ad orationem tardius venerit, et qui seniori suo superflue, aut durius, aut contumeliose responderit; aut si negligentius, aut tardius obsequia injuncta compleverit; si vel leviter murmuraverit, aut lectionem operi vel obedientiae praetulerit, similiter etiam qui, completis vigiliis aut quavis aliqua ratione, cum aliquo vel modicum steterit, vel ad punctum temporis alicubi secesserit; si alterius [Col. 1027A] tenuerit manum, si oraverit cum illo qui est ab oratione suspensus; si aliquem parentum vel amicorum saecularium aut viderit, aut collocutus eis fuerit sine suo seniore; si epistolam cujusque susceperit, aut rescribere sine suo abbate tentaverit. In his omnibus et his similibus poenitenti et coram omnibus supplicanti venia non denegetur: contemnenti vero, et haec omnia pro nihilo ducenti [a 1Kb] spiritalis vindicta omnimodis imponatur.



 III.---EX REGULA CUJUSDAM (cap. 16).

Negligentiae culpa, qua per multos casus in multis delinquitur, abbatis judicio pensanda est, id est, in refectorio, in coquina; [b 1Kb] in dormitorio, vel qualibet utilitate aut fregerit, aut perdiderit, aut negligenter dimiserit, omnia secundum suum modulum sunt pensanda, [Col. 1027B] et juxta aetatem, vel teneram, vel senilem, vel virileni, sunt corrigenda. Quia si in minimis negligentia vitiorum non corrigitur, mens vitiata in minoribus culpis, in majora dilabitur delicta. Si frater qui in his casibus fuerit dilapsus, statim abbati vel praeposito puram dederit confessionem, et compertum fuerit non suae voluntatis fuisse quod casu accidit, hoc tantummodo sufficiat; ut hoc quod deliquit et perpetravit, si possit fieri, non deneget et emendet cum veniae satisfactione. Si vero non sua confessione, sed alterius proditione cognitum fuerit, prout culpae magnitudo poposcerit, poenitentiae subjacebit, quia culpam per puram confessionem non manifestavit. [c 1Kb] Si vero et majoribus culpis, quod ad animae majorem pertineat damnationem, hoc secretius [Col. 1027C] per puram confessionem volens suo manifestet abbati: ne dum tepore animi culpam detegere verecundat, [Col. 1028A] cum reatu culpae faciem diaboli interius recondat.



 IV.---EX REGULA A DONATO COLLECTA (cap. 26).

[d 1Kb] Quicunque de fratribus, cui sollicitudo coquinandi vel ministrandi commissa est, quantulum quid effuderit, [e 1Kb] oratione in ecclesia post completum cursum, ita ut fratres pro eo orent, emendare statuitur. Similiter poeniteat, qui humiliationis in synaxi, id est cursu, oblitus fuerit. Haec est humiliatio in ecclesia [f 1Kb] post finem cujusque psalmi. Simili modo [g 1Kb] qui perdiderit micas, oratione in ecclesia emendari cogatur. Ita tamen haec parva poenitentia [h 1Kb] judicetur, si parvum quid effuderit. [i 1Kb] Quod si ex negligentia vel oblivione seu transgressione securitatis tam in liquidis, quam in aridis amplius solito [Col. 1028B] perdiderit, longa venia in ecclesia, dum duodecim psalmos [j 1Kb] ad duodecimam canunt, prostratus nullum membrum movens poeniteat. [k 1Kb] Et qui non custodierit ordinem ad sacrificium, sex percussionibus emendetur.



 V.---EX REGULA TARNATENSI (cap. 8).

[l 1Kb] Qui cogitationum impugnationes consolationis suae causa secretius confitetur, non oportet eum despici, nec aliis publicari, sed quantum in ipso est blanda exhortatione foveri. Qui aliis secreta meditatione psallentibus inconvenienter fuerit locutus, arguatur. [m 1Kb] In quocunque ergo opere aut meditabuntur quae sancta sunt, aut certe silebunt.



 VI.---DICTA [n 6Kb] SANCTI BEDAE (Comment. in cap. V [Col. 1028C] Epist. D. Jacobi).

Si in peccatis sit, dimittentur ei. Multi propter [Col. 1029A] peccata in anima facta infirmitate aut morte plectuntur corporis. Unde Apostolus Corinthiis, qui corpus Domini indigne percipere erant soliti, ait: Ideo inter vos multi infirmi, et imbecilles sunt, et dormiunt multi (I Cor. XI). Si ergo infirmi in peccatis sint, et haec presbyteris in ecclesia confessi fuerint, ac perfecto corde ea relinquere atque emendare sategerint, dimittentur eis. Neque enim sine confessione emendationis peccata queunt dimitti: Confitemini [Col. 1030A] ergo alterutrum peccata vestra, et orate pro invicem, ut salvemini (Jac. V). In hac autem sententia illa debet esse discretio, [a 2Kb] ut quotidiana leviaque peccata alterutrum coaequalibus confiteamur, eorumque quotidiana credamus oratione salvari. Porro gravioris leprae immunditiam juxta legem sacerdoti pandamus, atque ad ejus arbitrium qualiter et quanto tempore jusserit, purificare curemus.



CAPUT XXXVII. DE HIS QUI SAEPIUS CORREPTI NON EMENDAVERINT.



 I.---EX REGULA SANCTI BENEDICTI.

[a 1Kb] Si quis frater correptus frequenter pro qualibet culpa, si etiam excommunicatus non emendaverit, acrior ei accedat [b 1Kb] correptio: id est, ut verberum [Col. 1031A] vindicta in eum procedat. Quod si [a 1Kb] nec ita correxerit, aut forte, quod ausit, in superbia elatus etiam defendere voluerit opera sua, tunc abbas faciat quod sapiens medicus. [b 1Kb] Si exhibuit fomenta, si unguenta exhortationum, si medicamina Scripturarum divinarum, si ad ultimum ustionem excommunicationis, vel plagas virgae, etiam si viderit nihil suam praevalere industriam: adhibeat etiam, quod majus est, suam et omnium fratrum pro eo orationem, ut Dominus, qui omnia potest, operetur salutem circa infirmum fratrem. Quod si nec isto modo sanatus fuerit, tunc jam [c 68Kb] utatur abbas ferro abscisionis, ut ait Apostolus: [d 1Kb] Auferte malum ex vobis (I Cor. V). Et iterum: Infidelis, si discedit, discedat (I Cor. VII). [e 2Kb] Ne una ovis morbida totum gregem contaminet.


[Col. 1031B]
 II.---EX REGULA MACARII.

[f 1Kb] Qui saepius corripitur, non se emendaverit, novissimus [g 1Kb] in ordine stare jubeatur. Qui [h 1Kb] se nec sic quidem emendaverit, [i 1Kb] extraneus habeatur, sicut dicit Dominus: [j 1Kb] Sit vobis sicut ethnicus et publicanus (Matth. XVIII).


[Col. 1032A]
 III.---Item ejusdem.

Ex qualibet causa qui peccaverit frater, ab oratione suspendatur, et jejuniis distringatur. Quod si coram omnibus prostratus veniam postulaverit, dimittatur ei. Nam si in sua perseverare voluerit nequitia et superbia, et dicat: Hic ego durare non possum, sed accipiam [k 67Kb] casulam meam, ut eam ubi voluerit Dominus. Qui de fratribus hoc eum dixisse prius audierit, referat praeposito et praepositus abbati. Abbas coram omnibus fratribus resideat, et cum exhiberi jubeat, et virgis purgetur, et oratio fiat; et sic ad communionem recipiatur, ut si quis sane non emendatur doctrina, virgis purgetur. Quod si casu quis frater exire voluerit, nihil penitus accipiat, [l 1Kb] nisi in notatissimo vestimento, et extra communionem [Col. 1032B] infidelis discedat. Nam quieti et pacifici excelsum diripiunt regnum, et filii computantur Altissimi, et pretiosas splendidasque accipient coronas: filii autem tenebrarum in exteriora ibunt tormenta: Super quem requiescam? dicit Dominus, nisi [m 16Kb] super [Col. 1033A] humilem et quietum et trementem sermones meos (Isai. LXVI).



 IV.---EX REGULA SANCTI ISIDORI EPISCOPI (cap. 14).

Si aliquis excommunicatus in prima interrogatione querelosus vel murmurans apparuerit, et suas sententias superbe vel importune vindicaverit, et hoc senior manifestum esse cognoverit, usque in diem tertium maneat excommunicatus: ita ut nullus cum eo loquatur. Cum tertio vero die ita sciscitatus, et in superbia quam diximus, fuerit deprehensus, quousque ergastulo coarctatus perseveret, donec omnem arrogantiam superbiae deneget. Quod si in malo perseverans perduraverit et prona voluntate poenitentiam agere noluerit, et saepe ac saepe contumax murmurator patule contra seniores vel fratres [Col. 1033B] in facie perstiterit, et cum propinquis se vindicare maluerit: in collatione deductus exuatur monasterii vestibus, et induatur, quas olim adduxerat, saecularibus, et cum confusionis nota a monasterio expellatur: ut caeteri emendentur, dum fortasse solus tali correptione ille delinquens corrigitur.



 V.---EX REGULA SANCTI BASILII EPISCOPI (cap. 28).

Interrog. [a 1Kb] Erga eum qui pro peccato non poenitet, qualiter esse debemus?---Resp. Sicut Dominus praecepit dicens: Sit tibi sicut gentilis et publicanus (Matth. XVIII). Sicut Apostolus docuit dicens: Subtrahite vos ab omni fratre [b 8Kb] inquiete ambulante et non secundum traditionem, [c 18Kb] quam tradidimus vobis (II Thess. III).


[Col. 1033C]
 VI.---Item ejusdem (cap. 77).

Interrog. [d 1Kb] Quod si contristatur ille, qui [e 1Kb] excitatur; aut etiam si irascitur, quid dignus est?---Resp. Interim excommunicari debet, et non [f 1Kb] manducare, si forte compunctus agnoscit quantis et qualibus bonis semetipsum insipienter defraudet, et ita conversus recipiat gratiam ejus, qui dixit: Memor fui Dei, et delectatus sum (Psal. LXXVI). Quod si permanserit in stultitia non intelligens gratiam, abscidatur tanquam putrefactum membrum a corpore. Scriptum est enim: Quia expedit ut pereat unum membrum, [g 16Kb] et non omne corpus tuum mittatur in gehennam (Matth. V).


[Col. 1034A]
 VII.---Item ejusdem (cap. 75).

Interrog. [h 1Kb] Si quis habet aliquod vitium, quod corrigere non potest, et frequenter [i 1Kb] notatur, et in pejus proficit, si eum expedit [j 9Kb] intermitti?---Resp. Et hoc alibi jam diximus, quia oportet peccantem corripere patienter secundum eum, quem supra ostendimus, modum a Domino positum (Matth. XVIII). Quod si non sufficit ei ad emendationem, sicut illi Corinthio, objurgatio haec quae fit a pluribus (II Cor. II), sicuti gentilis de reliquo et publicanus haberi debet, qui ejusmodi est (Matth. V). Quia ei parcere, quem Dominus condemnavit, [k 13Kb] velle tuum non est; maxime cum Dominus dicat: Quia expedit unicuique ut unum oculum, aut unum pedem perdat, et ita intret in regnum, quam, dum parcit uni ex his membris, [Col. 1034B] totum corpus mittatur in gehennam ignis: ibi erit fletus et stridor dentium (Matth. XVIII). Sed et Apostolus de ipsis testatur dicens: Quia modicum fermentum totam massam corrumpit (Gal. III).



 VIII.---EX REGULA SANCTI ISIDORI (cap. 16).

[l 1Kb] Qui gravi vitio saepe excommunicatus neglexerit emendare, tandiu [m 1Kb] damnationi subjaceat, [n 1Kb] quousque vitia inolita deponat: ut quem semel illata animadversio non coercuit, frequens severitas censeat emendandum. Quamvis frequentium gravissimorumque vitiorum voragini sit quisque immersus, [o 1Kb] non est tamen a monasterio projiciendus, sed juxta qualitatem delicti coercendus est: ne forte qui poterat per diuturnam poenitudinem emendari, dum projicitur, ore diaboli devoretur.


[Col. 1034C]
 IX.---EX REGULA SANCTI FRUCTUOSI (cap. 15).

Clamosum in locutione monachum aut iracundum, ridiculosum, subsannatorem sive detractorem esse non decet, etc. [p 1Kb]



 X.---EX REGULA ORIENTALI.

Si fuerit aliquis tam durus, tam alienus a timore Domini, ut tot castigationibus, et tot remissionibus non emendet, projiciatur de monasterio, et veluti extraneus habeatur: ne vitio illius alii periclitentur.



 XI.---EX REGULA MAGISTRI (cap. 12).

[q 1Kb] In his omnibus supra dictis si quis frater contumax aut superbus, aut murmurans, aut inobediens praepositis suis frequenter exstiterit, et secundum [Col. 1035A] divinam praeceptionem semel, et secundo vel tertio de quovis vitio monitus et correptus non emendaverit, referatur hoc a praepositis abbati: et qui praeest secundum qualitatem vel meritum culpae perpenset, et tali eum excommunicatione condemnet, ut sciat qui Deum contemnit quomodo dignus est judicari propter contemptum majori exhibitum, dicente Domino doctoribus nostris: Qui vos audit, me audit; qui vos spernit, me spernit.



 XII.---EX REGULA CUJUSDAM.

[a 1Kb] Si quis a senioribus et abbatibus iracundus inventus fuerit, notetur, usquequo corrigatur. [b 1Kb] Sive ab hoc vitio insanabilis fuerit, [c 1Kb] ab imperio fratrum detrudendus est: quoniam sive juste, sive injuste, irasci non oportet.


[Col. 1035B]
 XIII.---Item ejusdem.

[d 1Kb] Igitur si saepius correptus emendare noluerit, excommunicatione pro modo culpae corrigatur. Si nec sic aliquid proficiat increpantis correptio, verberum vindictae subjacebit. Quod si sic emendare noluerit, sed magis in tumorem superbiae elatus opera, vel actus, de quibus corrigitur, defenderit, tunc abbatis [e 1Kb] sententiae regimine corrigatur: Quia [Col. 1036A] scriptum est, qui abjicit disciplinam, infelix est (Sap. III). Moderante ergo scientia saniei medendae cura adhibeatur. [f 1Kb] Si lethale vulnus per fomenta castigationum et pietatis et lenitatis unguenta sospitati non redditur, saltem incisionibus amputetur. Et si sic sanies desecta tumorem non amiserit, tunc excommunicationis sententiam vel disciplinae corporalis poenam incurrat. Et si nec excommunicationis metu, nec flagelli poena frangatur, augeatur adhuc pietatis fomes: ita ut ab omni congregatione pro eo communis Dominus orationis officio deprecetur, ut qui laqueo diaboli irretitus tenetur, Domini misericordia ac pietate curetur. Quod si nec sic corripi voluerit intra septa monasterii sub poenitentiae tenore ab omnibus [g 1Kb] praeter custodibus segregatus tandiu [h 1Kb] castigetur [Col. 1036B] diversis increpationibus, usque dum ejus humilitas omnibus vera credulitate patefiat [i 1Kb] , quia et invitis saepe salus praestatur. [j 1Kb] Nam ideo separandus est a congregatione, ut suo vitio non maculet innocentes. Tenera aetas, quae [k 1Kb] excommunicata vim nescit, non excommunicatione, sed flagello corrigenda est.



CAPUT XXXVIII. SI DEBEANT FRATRES EXEUNTES DE MONASTERIO ITERUM RECIPI.


[Col. 1035D]
 I.---EX REGULA SANCTI BENEDICTI.

[a 1Kb] Frater, qui proprio vitio egreditur, aut projicitur, de monasterio, si reverti voluerit, spondeat [Col. 1036D] prius omnem emendationem vitii, pro quo egressus est: [b 1Kb] et sic in ultimo gradu recipiatur; ut ex hoc humilitas ejus comprobetur. Quod si denuo exierit, [Col. 1037A] usque tertio ita recipiatur, [a 1Kb] jam postea sciens [b 3Kb] omnem sibi reversionis aditum denegari.



 II.---EX PRAECEPTIS ET INSTITUTIS SANCTI PACHOMII.

[c 1Kb] Si quis promiserit [d 3Kb] observare se Regulas monasterii, et facere coeperit, easque dimiserit: postea autem reversus egerit poenitentiam, obtendens infirmitatem corpusculi, per quam non possit implere quod dixerat, faciant eum inter languentes commorari: et [e 1Kb] pascetur inter otiosos: donec, acta poenitentia, impleat quod promisit.



 III.---EX REGULA SANCTI FRUCTUOSI (cap. 20).

[f 1Kb] Cum aliquis per vitium elapsus fuerit a monasterio, [g 1Kb] in aliud non recipiatur coenobium, neque in humanitatis charitatem, neque [h 1Kb] in pacis osculum: [Col. 1037B] sed continuo vinctis post tergum manibus abbati reducatur proprio. Quod si reversus ad saeculum fuerit, et a propinquis fretus cum eis in superbiam surrexerit, et monasterio minas intulerit, pariter et ipsi cum eo sint a laicorum concilio publice expulsi, et ab omni Christianorum conventu maneant anathematizati. Quod si et ipsi laici suo eum receperint consortio, et pariter cum eo contra monasterium [Col. 1038A] exarserint, in contumeliam cuncti a nostra Ecclesia expellantur, et nullo nobiscum charitatis foedere copulentur: quousque veritatem cognoscant; et nobiscum stantes injurias Ecclesiae vindicantes pari devotione consurgant. Si certe ipsi apostatae ab omnibus fuerint expulsi, et huc illucque vagantes diversis locis instabiles atque vacillantes monasterio suo reverti se petierint necessitate compulsi, in conventu majorum deducantur, et ut vasa figuli in fornace probentur, et cum probati fuerint, suo monasterio [i 1Kb] reformentur: et non prima, sed ultima cathedra recipiantur.



 IV.---EX REGULA MAGISTRI (cap. 64).

[j 1Kb] Frater si frequenter exierit de monasterio, [k 1Kb] usque in tertium reversus resuscipiatur: amplius non [Col. 1038B] jam: [l 1Kb] quia talis apud Deum ejus agnoscitur divini servitii fides, qualis apud homines pedum stabilitas constitit. Et ut quid in monasterio jam opus sit, quem Deus non possidet? Ideoque post tertiam [m 1Kb] correptionem juste monasterio sit ut ethnicus et publicanus.



 V.---EX REGULA CUJUSDAM (cap. 21).

Si ullo tempore (quod absit a Christiana religione) [Col. 1039A] frater a septis monasterii discesserit, et foras fugiens postea recordatus pristinae religionis, et aeterni judicii perculsus timore reversus fuerit, prius omnium morum emendationem polliceatur. Postea [a 1Kb] si probabilis ejus [b 1Kb] poenitentia agnoscatur, tunc demum intra septa monasterii recipiatur. Et si bis aut tertio hoc fecerit, simili pietate foveatur; sic tamen, ut in extremo loco inter poenitentes receptus tandiu examinetur, usque dum probabilis ejus vita inveniatur. Si vero post tertiam receptionem fugae culpa maculatus fuerit, [c 1Kb] sciat omnem reversionis aditum esse postmodum.



 VI.---EX REGULA SANCTI PACHOMII (cap. 136 [d 1Kb] ).

Qui absque commonitione fratrum recesserit, ac [Col. 1039B] postea poenitentia venerit, non erit in ordine suo [Al. om. suo] absque majoris imperio.



 VII.---EX REGULA SANCTI FERREOLI (cap. 20).

Vagari per loca monachum sicut non decet, ita non convenit: ne [e 1Kb] in quorumque vitio captus saeculi delectatione elabetur, ut redeat ad vomitum [Col. 1040A] suum: dum recidua animi voluntate mundi vetus contemptor, novus quidam amator assurgens a via salutis distortus exorbitet. Quapropter id definivimus observandum, ut praeter illos, qui pro utilitate monasterii ab abbate huc illucque [f 1Kb] abire jubentur excursus, nullus egredi monasterium loco alio moraturus absque voluntate abbatis pro qualibet re vel necessitate praesumat: ne ad eum respiciat, quod Apostolus de adolescentioribus viduis scribens dicit: Simul autem et otiosae discunt circuire domos, non solum otiosae, sed etiam verbosae et curiosae, loquentes quae non oportet (I Tim. V). Et ideo qui praetermissa [g 1Kb] sententia, [h 1Kb] aliqua contrarietate discesserit, intantum, ut ejus inveniatur esse transgressor, spatio illo temporis, quo monasterio defuit [Col. 1040B] computato, duplici dierum numero jejunet, et condemnatione mulctetur, cibi modum, vino quotidie abnegato, qualem abbas imposuerit, habiturus. [i 2Kb] Fugitivum vero monachum deserentem disciplinam, et perdentem se, velut contemptorem placuit revocare.



CAPUT XXXIX. DE PUERIS MINORE AETATE, QUALITER CORRIPIANTUR.



 I.---EX REGULA SANCTI BENEDICTI.
[Col. 1039D]

[a 1Kb] Omnis aetas [b 1Kb] vel intellectus proprias debet habere mensuras. Ideoque quoties pueri, vel [c 1Kb] adolescentiores aetate, aut qui minus intelligere possunt, [Col. 1040D] quanta poena sit excommunicationis, hi tales, dum delinquunt, aut jejuniis [d 3Kb] nimiis affligantur, [e 1Kb] aut acris verberibus coerceantur, ut sanentur.


[Col. 1041A]
 II.---EX REGULA SANCTI ISIDORI (cap. 17).

In minori aetate non sunt coercendi sententia excommunicationis, sed pro qualitate negligentiae congruis emendandi sunt plagis: ut quos aetatis infirmitas a culpa non revocat, flagelli disciplina compescat.



 III.---EX REGULA SANCTI AURELIANI (cap. 40).

Superbis vero, inobedientibus, et iracundiam protrahentibus nunquam parcendum: donec corrigantur



 IV.---Item ejusdem (cap. 41 [a 1Kb] ).

Pro qualibet culpa, si necesse fuerit flagelli accipere [Col. 1041B] disciplinam, nunquam legitimus excedatur numerus, id est, triginta novem. Et quamlibet juste disciplina teneatur, tamen secundum illud: Bonitatem et disciplinam (Psal. CXVIII), paternum affectum sanctus abbas circa omnes teneat, secundum Apostolum: Tanquam si nutrix foveat parvulos suos [Col. 1042A] (I Thess. II). Et Omnibus omnia factus sum: ut omnes lucrifacerem (I Cor. IX).



 V.---EX REGULA MAGISTRI (cap. 14).

[b 1Kb] Infantulos usque ad 15 annos non excommunicari, sed praecipimus vapulare pro culpis. Post 15 vero annos jam non vapulare, sed excommunicari condecet. Quia jam intelligunt, quomodo poenitere et emendare debeant de matura aetate quod male committunt. Quia merito corde debet poenitere, qui peccat, et non pro eo corpus vapulare, [c 1Kb] quia animi imperio, corporis servitio magis utimur. Ergo, cum anima imperat, et corpus servit, agnoscitur amplior esse culpa imperantis, quam servientis. Ideo propter intellectus emendationis radix cordis de spinis peccatorum excommunicatione [d 1Kb] debet purgari, quam [Col. 1042B] rami corporis, quibus ab invito a jussione cordis peccatum impositum est, [e 1Kb] injuste pro aliena culpa alter debet poenam sentire. Illi vero fratres post 15 annos aetatis vapulent, qui satis gravem [f 1Kb] aut furti fugacis, aut criminalem aliquam culpam commiserint.



CAPUT XL. DE CELLARARIO MONASTERII, QUALIS SIT.



 I.---EX REGULA SANCTI BENEDICTI.

[a 70Kb] Cellararius monasterii eligatur de congregatione sapiens, maturis moribus, [b 1Kb] sobrius, non multum edax, [c 1Kb] non elatus, [d 1Kb] non turbulentus, [e 1Kb] non injuriosus, [f 1Kb] non tardus, [g 1Kb] non prodigus, [h 1Kb] sed timens [Col. 1043A] Deum, [a 1Kb] qui omni congregationi sit sicut pater. [b 1Kb] Curam gerat de omnibus. [c 1Kb] Sine jussione abbatis nihil faciat. [d 1Kb] Quae jubentur custodiat: [e 1Kb] fratres non contristet. [f 1Kb] Si quis ab eo forte aliqua irrationabiliter postulet, non spernendo eum contristet: sed rationabiliter cum humilitate male petenti deneget. [g 1Kb] Animam suam custodiat, [h 1Kb] memor semper illud apostolicum: [i 30Kb] Quia qui bene ministraverit, gradum bonum sibi acquirit (I Tim. III). [j 1Kb] Infirmorum, infantium, hospitum, pauperumque cum omni sollicitudine curam [Col. 1044A] gerat: sciens, sine dubio, quia pro his omnibus in die judicii rationem redditurus est. Omnia vasa monasterii cunctamque substantiam [k 84Kb] quasi altaris vasa sacrata conspiciat. [l 1Kb] Nihil ducat negligendum. [m 1Kb] Neque avaritiae studeat, neque prodigus sit, et exstirpator substantiae monasterii: sed omnia mensurate faciat secundum jussionem abbatis. Humilitatem ante omnia habeat. [n 1Kb] Et cui substantia non est, quod tribuatur, [o 1Kb] sermo responsionis porrigatur bonus, ut scriptum est: [p 8Kb] Sermo bonus super datum [Col. 1045A] optimum (Eccli. VIII). Omnia quae ei injunxerit abbas, ipsa habeat sub cura sua, a quibus eum prohibuerit, non praesumat. Fratribus constitutam annonam [a 45Kb] sine aliqua typho, vel mora offerat: ut non scandalizentur, memor divini eloquii, quid meruerit qui scandalizaverit unum de pusillis (Matth. VIII). Si congregatio major fuerit, [b 1Kb] solatia ei dentur, a quibus adjutus et ipse aequo animo impleat officium sibi commissum. Horis competentibus et dentur quae danda sunt; et petantur quae petenda sunt: ut nemo perturbetur, neque contristetur in domo Dei.



 II.---EX REGULA PATRUM (cap. 12).

[c 1Kb] Si congregatio multa est, debet is qui praeest pater disponere hebdomadarios, et [d 1Kb] ordinem officii, quo sibi invicem succedant ad ministrandum: et decernere [Col. 1045B] debet ille, quis debeat esse qui cellarium fratrum contineat. Debet [e 1Kb] tantummodo talis eligi, qui possit in omnibus evangelico ordine fratribus suum victum gubernare, qui timeat Judae [f 1Kb] sententiam, qui ab initio fur fuit. Studere debet, qui huic officio deputatur, ut videat: Quia qui bene ministraverit, gradum bonum sibi acquirit (I Tim. III), et animae suae lucrum facit. Nosse debent etiam fratres, quia quidquid in monasterio tractatur sive in vasis, [Col. 1046A] sive in ferramentis, vel [g 3Kb] caetera omnia esse sanctificata. Si quis de fratribus aliquid negligenter tractaverit, partem se habere noverit cum illo rege, qui in vasis domus Dei sanctificatis cum suis bibebat concubinis (I Dan. V): et qualem meruit vindictam. Custodienda sunt ista praecepta, et per singulos dies in aures fratrum recitanda sunt: ut non condemnentur in peccatis suis.



 III.---EX REGULA SANCTI ISIDORI (cap. 3).

[h 1Kb] Ad eum qui cellario praeponitur, pertinebit sollicitudo eorum quae in promptuario sunt. Iste praebebit hebdomadariis quidquid necessarium est victui monachorum, hospitum, infirmorum. Isto praesente dispensantur ea quae mensis deferenda sunt. Is etiam quidquid residuum [i 1Kb] sumptui fuerit pro pauperum usibus [Col. 1046B] reservabit. Huic quoque hebdomadarius expleta hebdomada vasa sibi tradita exhibebit, ad perspiciendum utique, si negligenter habita non sunt. Ac denuo succedenti hebdomadario coram isto tradentur. Ad hunc quoque pertinent horrea, greges ovium et pecorum, lana, linum, [j 15Kb] aviaria sollicitudo cibaria ad ministrandum pistoribus, jumentis, bobus, et avibus: industria quoque calciamentorum, cura pastorum et piscatorum.


[Col. 1047A]
 IV.---EX REGULA SANCTI BASILII (cap. 11).

Interrog. [a 1Kb] Qua mensura debet temperare potestatem dispensationis suae is cui cellarii cura commissa est?---Resp. [b 1Kb] Erga eum quidem, qui ei credidit hujuscemodi dispensationem [c 3Kb] meminisse debet Domini dicentis: Non possum ego a me facere quidquam (Joan. V). [d 23Kb] Ad caeteros vero sollicite scire debet, quid unusquisque opus habeat, ut compleat quod scriptum est: Dividebatur autem unicuique, prout opus erat (Act. IV). Eadem autem ratio observari debet ab omnibus quibuscunque aliqua ministerii vel dispensationis sollicitudo commissa est.



 V.---Item ejusdem (cap. 112).
[Col. 1047B]

Interrog. [e 1Kb] Quae sententia observabitur erga dispensantem, si aliquid secundum personae acceptionem vel contentionem faciat?---Resp. Apostolo praecipiente quidem: [f 1Kb] Ne quid facias secundum favorem, vel in alteram partem declinando (I Tim. V); aliquando autem dicente: Quia si quis videtur contentiosus esse, nos talem consuetudinem non habemus, neque Ecclesia Dei: si quis hoc facit, [g 43Kb] notetur usquequo corrigatur. Verumtamen oportet cum summa diligentia et probatione discutere, et considerare ad quam partem unusquisque aptus sit vel opportunus: et ita ei injungi quodcunque illud operis vel officii, ut neque illi qui injungunt ex hoc ipso condemnentur, quod non aptum alicui officium injunxerint, et inveniantur mali esse dispensatores sive [Col. 1047C] animarum, sive mandatorum Domini: neque illi ipsi quibus injungitur occasionem peccati ex hoc habere videantur, [h 1Kb] vel voluntate aliquid agere: sed ejus qui praeest judicio committendum est. Unicuique, ut res vel necessitas expedit, consulat: primum omnium in his quae animae prosunt: deinde secundo loco etiam ut corporalibus usibus secundum voluntatem Dei moderetur.



 VI.---Item ejusdem (cap. 113).

Interrog. [i 1Kb] Si autem neglexerit dare fratri quod opus est?---Resp. [j 1Kb] Manifesta est de hoc sententia [Col. 1048A] ex ipsius verbis Domini dicentis: Discedite a me, maledicti, in ignem aeternum, qui paratus est diabolo et angelis ejus; esurivi enim, et non dedistis mihi manducare; sitivi, et non dedistis mihi bibere (Matth. V); et ea quae sequuntur: quia Maledictus omnis, qui facit opus Dei negligenter (Jer. IV).



 VII.---EX REGULA PAULI ET STEPHANI (cap. 25).

[k 1Kb] Hi quoque, quibus in singulis rebus custodia commissa, convenienti devotione et charissima humilitate, quae necessaria sunt sine mora et fastidio, jubente seniore, ministrent: nec per superbam inflationem differendo occasiones faciant querelarum, per quas murmuratio contra eos justi doloris consurgat. Et e contra injusta murmuratio contra eorum [Col. 1048B] laborem, qui nobis in assignatis rebus charitate deservient, non debet excitari.



 VIII.---EX REGULA TARNATENSI (cap. 10).

Ad cellarium talis ordinetur abbatis judicio, vel concilio seniorum, [l 10Kb] non qui voluntates aliquorum, sed necessitates omnium cum timore Domini et fratrum dilectione consideret. Cui tamen absente praeposito concors obedientia praebeatur; et ubi utilitas poposcerit, [m 1Kb] solatium non denegetur.



 IX.---EX REGULA ORIENTALI.

Cellararii cura sit ut abstinentiam et sobrietatem studens illata in monasterium ad sumptus fratrum diligenter et fideliter servet, nihil suscipiens, nec quidquam tradens sine auctoritate vel consilio seniorum. Qui etiam omnia utensilia quae in monasterio [Col. 1048C] sunt, id est, vestem, vas, ferramentum, et quidquid usibus quotidianis necessarium est, custodiat: et unamquamque rem proferens, cum fuerit necessarium, ab eo iterum ad reponendum, cui utendo consignaverit, recepturus. Ad victum vero fratrum proferat ac tradat, septimanariis ad condiendos cibos det necessaria secundum quotidianae expensae consuetudinem, neque profuse, neque avare: ne vitio illius vel monasterii substantia gravetur, vel fratres patiantur injuriam. Sed et necessitatem infirmorum fratrum ac laborem considerans, nihil [Col. 1049A] aegrotantium desideriis neget ex his quae habuerit, quantum illis necesse fuerit. Advenientibus fratribus escas parabit. Haec erit cura custodis cellarii recurrens semper ad seniorum consilium, et requirens de omnibus, vel praecipue de his quae proprio suo intellectu non poterit adimplere.



 X.---EX REGULA MAGISTRI (cap. 16).

[a 1Kb] Fratres, omnis opera pretium habet, quia digno mercenario mercedes debentur, et Bovi trituranti non alligabitur os (Deut. XIII; I Tim. V). Nam labores fructuum suorum beatum faciunt manducantem, quia Dominus homini creato omnia subjecit sub pedibus ejus propter quem creavit cuncta. Ergo si injustis et inimicis Dei, id est, non credentibus paganis et haereticis, vel diversis peccatoribus [b 1Kb] diversa victualis [Col. 1049B] creatura famulatur subjecta, ut universus mundus diversis deseruit, quanto magis credentibus in Deo, et bene servientibus ei juste et digne Dominus ad vitam diversam creaturam tradidit quam creavit, et quasi pignus futurae repromissionis in praesenti hoc tempore omnia vitae necessaria ministrando non derelinquet Dominus quaerentes se: quia divites eguerunt et esurierunt; inquirentes vero Dominum non deficient omni bono, et esurientes implet bonis Dominus, et divites dimisit inanes: et, tanquam nihil habentes, et omnia possidentes. Ergo cellararius monasterii non aliunde quam [c 1Kb] dispensator divinarum rerum; intantum divinarum ut Dominus in Evangelio promittat fidelibus dicens: Nolite cogitare quid manducetis, aut quid bibatis, aut quid induamini (Matth. VI). Simul [Col. 1049C] et de crastino monet non debere quemquam esse sollicitum: sed hoc admonet dicens: [d 1Kb] Quaerite regnum et justitiam Dei, et haec omnia apponentur vobis: scit enim Pater meus, qui est in coelis, quia haec omnia indigetis (I bid.). Ergo si Deo servientibus vitae necessaria a Domino apponuntur, et scit Pater coelestis [Col. 1050A] Dominus noster quae indigemus, et praeparat: vides ergo quia et [e 1Kb] victualia nostra, cum ab ipso nobis praeparantur, Dominica dona sunt. Nam sicut carnalis domini servus, [f 1Kb] alter tamen homo, de praebendo servitio suo solummodo est sollicitus; quia de praeparandis a domino suo annonae, vestiarii, [g 1Kb] calciarii usibus est securus: quanto magis Dominus noster coelestis necessaria vitae nostrae juste nos non praecipit cogitare. [h 1Kb] Quasi homo homini serviens ad praeparandum sibi [i 1Kb] idoneus creditur: quanto magis credentibus vel servientibus Deo, qui creavit ipsa omnia, et cuncta potens est adimplere, omnia poterunt famulari. Qui [j 1Kb] junior fui, et senui, et non vidi justum derelictum, [k 1Kb] nec semen ejus egens (Psal. XXXVI): sed magis tota die miseretur et commodat. [Col. 1050B] Ergo cum de solo servitio nostro in inquirendo regno et justitiam ejus fuerimus solliciti, Deum credamus omnia nobis ministrare, qui ultro se nobis necessaria omnia promittit apponere. Ergo omnia victualia monasterii, quae in praebenda operariis suis Dominus annona distribuit, si male et fraudulenter a cellarario distribuantur et pereant, sciat se supra dictus cellararius in die judicii divinis ante tribunal ratiociniis discuti, cum annonam servorum Dominus per negligentiam viderit [l 1Kb] stricari: quia quod juste Dominus dignis tradit, indigne ab eversoribus non patitur stricari. Qui cellararius sine praecepto abbatis nihil tribuat, aut eroget, aut expendat, nec infirmo in praesentia ejus extra jussum aliquid porrigat. Cellararius eleemosynam faciat cum jussu abbatis [Col. 1050C] in praesentia ejus: in absentia ejus liceat ei petenti pauperi eleemosynam exhibere propter praeceptum Domini, quod dicit: Omni petenti tribuite (Luc. VI). Et item: [m 1Kb] Da: ne cui non dederis ipse sit Christus. [n 2Kb] Quotidie cellararius cum septimanariis coram abbate in oratorio cum congregatione communicet. [Col. 1051A] Intrantibus in hebdomadam septimanariis vasa coquinae ipse consignet: completa hebdomada ipse recipiat aliis intrantibus consignanda. Quae vasa monasterii si sub aliquo per negligentiam fracta fuerint, non prius qui fregit, accedat ad mensam, nisi poenitens abbati satisfecerit per humilitatem ad genua incurvatus. Ejectis vero de cellario omnibus necessariis cum congregatione ad mensam sedeat tacitus et manducet. Qui cellararius, si se levaverit aliquid adportare, usque dum redeat, omnes de mensa, in qua sedebat, ad manducandum exspectent eum. Opus aliquod laboris faciendum his horis cellararius suscipiat, quando aliqua cura et diligentia, vel dispensatio cellarii minime exercetur, ut otiosus in illis horis non sit. In oratorio absens per occupationem [Col. 1051B] dicente abbate pro eo fratribus, [a 3Kb] ut habeatur in mente, simul et ipse cellararius, si prope oratorium cellarium fuerit, sua voce petat se debere in orationibus memorari. [b 1Kb] Et tamen lente sic occupatus in facto opus Dei sibi dicat, et ipse sequendo vocem vel versum oratorii. Et merito intus in oratorio debet ab omnibus memorari, quia pro omnium sollicitudine occupatur: et quomodo ab uno communis pro omnibus utilitas procuratur, sic omnium cum uno partiatur oratio. Vitia vero oris et corporis ei custodienda ab ipso abbate custodiantur: quia cellararius sub nullius decadae numero sub praeposito continetur: ne forte, quomodo caro amat quae sua sunt, propter aliquem appetitum vel subministrationem gulae causa Dei praetermittatur, et pro cibo [Col. 1051C] vel potu [c 1Kb] non exacta excommunicatio carnaliter provendatur. Utensilia omnia monasterii ipse recipiat [d 1Kb] ad numerum, et diversis consignet. De omnibus vero quae sunt in monasterio, extra abbatem nullus sibi aliquid velut suum, sive quod attulit, sive quod invenit, sive quod laboravit, vel acquisivit [nullus] peculiare vindicet, aut defendat. Quia regulae sententia est: [e 1Kb] Res monasterii et omnium, et nullius est. Cellararius vero ipse frater ordinetur, qui probatus fuerit ab abbate fidelis et abstinens se: quem nunquam vincit aliquando aliqua desideriorum gula, vel qui non multum amat manducare aut [Col. 1052A] bibere, ne detur locus diabolo, sicut dicit Scriptura: Nolite dare occasionem quaerentibus eam; et videatur gastrimargiae gulae voracibus vel gluttonibus fratribus provideri magis quam refrenari.



 XI.---EX REGULA CUJUSDAM (cap. 4).

[f 1Kb] Monasterii cellararius sapiens et religiosus ex omni congregatione eligendus est, qui non sibi, nec suis voluntatibus, sed toti congregationi aequanimiter et pie placeat dispensando, nec inde placere studeat unde et se in ruinam peccati, et alios per transgressionis noxam consentiendo introducat. Id est, ut nihil extra debitam mensuram pro qualibet familiaritate, [g 1Kb] pro gratia meriti dispensando distribuat, sciens: quia, Justus Deus [h 1Kb] justitiam [i 1Kb] a saeculo dilexit, aequitatem vidit vultus ejus (Psal. L). Sit ergo [Col. 1052B] omnibus justa dispensatione gratus, sit moribus maturus, sit sobrius, non edax, non elatus, non turbulentus, non injuriosus, non tardus, non piger, sed in omnibus actibus sit compositus. Congregationi omni, id est, tam senioribus quam etiam junioribus, pro affectu et paterno ordine debet ministrare. Curam de omnibus sibi commissis rebus habeat. Nihil tamen sine [j 1Kb] commeatu abbatis facere praesumat. Fratres tam seniores aetate quam juniores nullatenus conturbet. Et si aliquis fratrum ab eo irrationabiliter aliquid poposcerit, leni responsione cum voce humilitatis contra rationem petenti deneget. In infirmitate positis fratribus diligenti cura et promptissimo affectu ministret. Similiter pauperum curam gerat in omnibus timorem Domini praeponens, et [Col. 1052C] sciens illi inde rationem redditurum, si non pro ejus praeceptis implendis haec omnia faciat, memor semper illius, qui dixit: Qui mihi ministrat, me sequatur (Joan. XII). Omni ergo operi bono quod facimus, Domini timorem jungamus. Sic in omnibus curam agat, ut in nullo negligentiae damna incurrat. [k 1Kb] Avaritiae et cupiditatis pestem omnino fugiat. Similiter sicut non avarus, sic non sit prodigus: id est, sicut dona omnipotentis Dei sub avaritiae vitio occultando subtrahere non debet, sic sine justa dispensatione nimis [l 1Kb] fenerando communem substantiam non debet diripere, sed omnia per discretionem temperando [Col. 1053A] pensare. Et si non habeat quod ab eo quaeritur quod tribuat, sermone leni sine ulla asperitate in sermone procedat: ut dulcedo cordis et vocis responsione patefiat, juxta quod scriptum est: [a 10Kb] Favus mellis sermones boni (Prov. XVI). Et illud: Sermo bonus super datum optimum (Eccli. XVIII). Ita sibi commissum opus ad mercedem noverit pertinere, si omnia cum humilitate et pietate studuerit agere. [Col. 1054A] [b 1Kb] Et quamvis quod petitur non sit, unde tribuatur, nullatenus respondeat se non habere, sed dicat fideli voce: Dominus dabit. Ea vero quae danda sunt, sine mora tribuantur; ne scandali occasio aut offensionis casus ex ipsa tarditate generetur, memor semper praeceptorum Domini, qui ne minimum suorum patitur scandalizari (Matth. XVIII).



CAPUT XLI. DE FERRAMENTIS ET REBUS MONASTERII.


[Col. 1053B]
 I.---EX REGULA SANCTI BENEDICTI.

[a 1Kb] Substantia monasterii in ferramentis vel vestibus, seu quibuslibet rebus [b 1Kb] praevideat abbas [c 1Kb] fratres, de quorum vita et moribus securus sit, et eis singula, ut utile judicaverit, consignet custodienda atque recolligenda. Ex quibus abbas [d 125Kb] brevem teneat: ut dum sibi [e 1Kb] in ipsa assignata fratres vicibus succedunt, sciat quid dat, aut quid recipit. [f 1Kb] Si quis autem sordide aut negligenter res monasterii tractaverit, corripiatur: si non emendaverit, disciplinae regulari subjaceat.



 II.---EX REGULA PATRUM (cap. 12).

[g 1Kb] Nosse debent fratres, quia quidquid in monasterio tractatur sive in ferramentis, vel caetera omnia [Col. 1053C] sanctificata esse. Si quis de fratribus aliquid negligenter tractaverit, partem se habere noverit cum [Col. 1054B] illo rege, qui in vasis domus Dei sanctificatis cum suis bibebat concubinis, et qualem meruit vindictam (Dan. II).



 III.---EX REGULA SANCTI PACHOMII (cap. 65).

[h 1Kb] Quando revertuntur in monasterium, nemo ex ordine remanebit. Cum ad domos suas pervenerint, ferramenta quibus opus fecerant et [i 7Kb] gallicas tradent ei [j 1Kb] qui secundus est post praepositum domus: et ille inferet ea vespere in cellulam separatam, ibique concludet.



 IV.---Ejusdem (cap. 66).

Omnia autem ferramenta hebdomade completa reportabuntur in unam domum: ut rursum, qui succedunt hebdomadae, singulis domibus noverint quid distribuant.


[Col. 1054C]
 V.---EX REGULA SANCTI BASILII (cap. 103).

Interrog. [k 1Kb] Quomodo debent ii qui operantur [Col. 1055A] curam gerere ferramentorun., [a 1Kb] utensilium eorum de quibus [b 18Kb] operantur?---Resp. Primum quidem sicut vasis Dei, vel his quae jam Deo consecrata sunt, uti debent: deinde tanquam qui non possint sine ipsis devotionis et studii emolumenta consequi.



 VI.---Item ejusdem (cap. 104).

Interrog. Quod si per negligentiam pereat aliquid ex his aut per contemptum dissipetur?---Resp. Is quidem, qui contemnit, velut sacrilegus judicandus est. Et qui perdidit per negligentiam, et ipse simile crimen incurrit: pro eo quod omnia quae ad usus servorum Dei deputata sunt, Deo sine dubio consecrata sunt. (Vide supra ad Reg. S. Bened. hoc cap.)



 VII.---Item ejusdem (cap. 105).

Interrog. [c 1Kb] Quod si a seipso commodare voluerit, [Col. 1055B] aut accipere ab alio?---Resp. Tanquam insolens et temerarius habendus est. [d 1Kb] Haec enim eorum qui praesunt et curam dispensationis gerunt, officia propria sunt.



 VIII.---ITEM EJUSDEM (cap. 106).

Interrog. [e 1Kb] Quod si necessitas poscat ut is qui praeest requirat ab aliquo eorum vas vel ferramentum, et contradixerit?---Resp. Qui se ipsum et membra sua tradidit in alterius potestatem propter mandatum Domini, quomodo licebit ei de utensilibus contradicere [f 37Kb] huic praecipue, cui cura commissa est?



 IX.---EX REGULA SANCTI ISIDORI (cap. 20).

[g 1Kb] Strumentorum custodia, ferramentorum ad unum, quem pater monachorum elegerit, pertinebit, [Col. 1056A] qui ea operantibus distribuat, receptaque custodiat. Et licet specialiter haec cuncta singulis maneant distributa, omnia tamen [h 3Kb] a patre monasterii ordinata ad curam praepositi pertinebunt.



 X.---EX REGULA SANCTI FRUCTUOSI (cap. 7).

[i 1Kb] Ferramenta vel utensilia quaelibet artificum sub uno recondenda sunt conclavi, et custodia unius fratris industrii et providi. Quique segregatim illa idoneo collocans loco, prout res expetit, poscentibus ad operandum fratribus tribuat, atque ad vesperum suis ea colligens locis curam habebit; ne quid de his aut pereat, aut per negligentiam [j 1Kb] aeruginet, vel qualibet occasione vilescat.



 XI.---EX REGULA MAGISTRI (cap. 17).

[k 1Kb] Ferramenta monasterii in uno contineantur cubiculo, [Col. 1056B] et uni fratri, cujus diligentiam abbas cognoverit, eorum conservandorum curam committat. Qui quotidie fratribus ad facienda opera consignet ad numerum, et a [l 1Kb] disjungentibus similiter munda ipsa recipiat et reponat, breve de omnibus tenente abbate. Qui vero frater non mundum ferramentum a terra [m 1Kb] de agro [n 1Kb] revocaverit, accusatus ad mensam a custode ferramentorum poenae nomine in refectione in portione panis sui unam [o 90Kb] quadram minus accipiat usque ad satisfactionem, vel emendationem promissam: quia exinde aeruginat ferramentum, cum mundum non fuerit positum. Simul etiam et ipse frater consignatas habeat cotes, et spongias calciariorum, [p 1Kb] facitergia, mappas vel [q 8Kb] sabana: similiter et arcam cum rebus abbatis, vel arcas [Col. 1057A] diversarum decadum cum rebus fratrum, cum [a 72Kb] clusuris praepositorum, simul etiam et arcam cum cortinis et velis, vel ornatu monasterii. Simul etiam arcam cum diversis codicibus et chartis monasterii. Simul namque et arcam cum his rebus fratrum, qui noviter [b 1Kb] ingressi monasterium, quae propter, quod absit, repedationem saeculi jubentur servari, simul et universa [c 1Kb] expensa artificum, quae ad diem de diversis artibus laborantes consignaverint facta, ipse frater profecto recipiat et reponat; imperfecta, alia die ipse laborantibus consignet. Simul et diversarum artium ferramenta ipse a diversis artificibus sero recipiat; et mane reconsignet. Nam et arcam cum rebus fratrum intrantium noviter in monasterio per donationem collatis simul vel clusura abbatis [Col. 1057B] in cubiculo conservet. Rationes omnes in nummo monasterii expensarum ipse abbati [d 1Kb] suggestu erogationis [Col. 1058A] exsolvat. Unde ipsum fratrem fide oportet divina constringi, ut timore vel testimonio Dei fideliter possit commissa implere.



 XII.---EX REGULA CUJUSDAM (cap. 12).

Utensilia monasterii et quaecunque sunt ad commune opus necessaria, abbatis cura disponantur. Et tales in congregatione quaerantur, quorum et sollicitudo animi vigeat et conscientiae firmitas sit probata; et ipsis cura committatur, ut quae cuique necessaria fuerint, oportunitate exigente, tribuantur. Et sic ipsa utensilia, seu quaecunque eis ab abbate commissa fuerint, cum sollicito timoris studio gubernent, ut mercedem commissae curae recipiant et non judicium damnationis incurrant, anteponentes illud mentis oculis: Maledictus, qui facit opus [Col. 1058B] Dei negligenter (Jer. XLVIII).



CAPUT XLII. SI QUID DEBEANT MONACHI PROPRIUM HABERE.


[Col. 1057C]
 I.---EX REGULA SANCTI BENEDICTI.

[a 1Kb] Praecipue hoc [b 1Kb] vitium radicitus [c 1Kb] amputandum est de monasterio: Ne quis praesumat aliquid dare [Col. 1058C] aut accipere sine jussione abbatis [d 31Kb] neque aliquid habere proprium, [e 1Kb] nullam omnino rem, neque codicem, [f 1Kb] neque tabulas, neque [g 66Kb] graphium, sed [Col. 1059A] nihil omnino: [a 3Kb] quippe quibus [b 1Kb] nec corpora sua, nec voluntates licet habere [c 1Kb] in propria potestate: omnia vero necessaria [d 1Kb] a Patre sperare monasterii. Nec quidquam liceat habere, quod abbas non dederit, aut permiserit. Omniaque omnibus sint communia: ut, sicut scriptum est (Act. IV), [e 2Kb] nec quisquam suum aliquid [f 1Kb] dicat, vel praesumat. Quod si quisquam [g 2Kb] huic nequissimo vitio deprehensus fuerit delectari, admonitus semel et iterum, si non emendaverit, [h 1Kb] correptioni subjaceat.



 II.---EX DOCTRINA ORSIESII.

Quae nobis occasio relicta est ut habeamus quidpiam proprium a funiculo usque ab corrigiam calceamenti, [i 1Kb] cum habeamus praepositos qui pro nobis cum timore et tremore solliciti sunt tam in cibo [Col. 1059B] quam in vestitu, et languore corpusculi, si forte obvenerit. At in nullo timeamus, et per occasionem carnis animae emolumenta perdamus. Liberi sumus, jugum de cervicibus nostris mundanae servitutis abjecimus, cur rursum volumus reverti ad vomitum nostrum, et aliquid habere, unde solliciti simus, [j 3Kb] et quod perdere metuamus? Ad quos usus superfluum [Col. 1060A] palliolum, aut epulae lautiores, aut melior lectus, cum omnia in commune sint praeparata, et cruce Christi nihil [k 3Kb] durius sit? [l 3Kb] [quia] juxta quam viventes patres nostri aedificaverunt nos supra fundamentum apostolorum et prophetarum, et evangeliorum disciplinam, quae angulari lapide continetur Domino Jesu Christo, quem sequentes de mortifera [m 1Kb] altitudine ad vitalem descendimus humilitatem, divitias paupertate mutantes, et delicias simplici cibo.



 III.---EX REGULA SANCTI PACHOMII (cap. 106).

Nemo ab altero accipiat quidpiam, nisi praepositus jusserit.



 IV.---EX REGULA SANCTI BASILII (cap. 28).

Interrog. [n 1Kb] Si debet habere aliquid proprium, qui inter fratres est?---Resp. Huic contrarium est illud [Col. 1060B] testimonium, quod in Actibus apostolorum de illis, qui credebant primitus, scriptum est. Ibi enim ita dicit: Quia nemo quidquam ex bonis suis proprium dicebat esse, [o 1Kb] sed illis erant omnia communia (Act. IV). Si quis vero proprium sibi esse dicit aliquid, sine dubio alienum se facit ab electis Dei, et a charitate Domini, [p 67Kb] qui docuit verbo, et opere complevit. [Col. 1061A] Et quia animam suam pro amicis dedit, quomodo nos, etiam quae extra animam sunt, propria vindicamus?



 V.---Item ejusdem (cap. 118).

Interrog. [a 1Kb] Pauperes venientes ad ostium et potentes quomodo dimittemus: et si debet unusquisque porrigere panem, vel quodcunque aliud: [b 24Kb] aut oportet ad eum, qui praeest, pertinere?---Resp. Cum Dominus dixerit: Non est bonum tollere panem filiorum, et mittere canibus (Matth. XV; Marc. VII), sed et canes manducare de micis, quae cadunt de mensa [c 7Kb] puerorum, libenter accipiunt: is, cui dispensatio injuncta est, cum consideratione debet hoc facere. Si quis autem praeter illius voluntatem facere hoc praesumit, tanquam inquietus et indisciplinatus [d 1Kb] confundatur; [Col. 1061B] usquequo discat loci sui ordinem custodire, secundum quod Apostolus dixit: Unusquisque, in quo vocatus est, in eo permaneat. (1 Cor. VII).



 VI.---Item ejusdem (cap. 109).

Interrog. [e 1Kb] Si licet unicuique veterem tunicam suam, vel calciamenta dare cui voluerit misericordiae causa propter mandatum?---Resp. [f 10Kb] Dare aliquid mandati gratia non est omnium, sed eorum, quibus istud officium creditum est. Sic ergo ad quem pertinet dispensatio sive novum, sive vetus, ipse det cui dare debet; et ipse suscipiat a quo suscipi debet.



 VII.---Item ejusdem (cap. 187).

Interrog. [g 1Kb] Quod si frater nihil habens proprium, petatur ab aliquo hoc ipsum, quod vestitus est, quid debet facere, maxime si nudus sit ille, qui petit? [Col. 1061C] ---Resp. Sive nudus, sive malus, id est, sive necessitatem patiatur, sive fallit, vel si quid aliud est, semel dictum est: quia dare vel accipere non est omnium, sed solius, cui commissum est istud officium: qui utique cum omni providentia, et cautela hujusmodi dispensationem debet implere; ut possit in eo unusquisque, in quo vocatus est, permanere (1 Cor. VII).


[Col. 1062A]
 VIII.---EX REGULA SANCTI AUGUSTINI (cap. 1).

[h 1Kb] Haec sunt, quae ut observetis, praecipimus in monasterio constituti. Primum, propter quod in unum estis congregati, ut unanimes [i 1Kb] habitetis in domo, et non dicatis aliquid proprium; sed sint vobis omnia communia, et [j 1Kb] distribuatur unicuique vestrum a praeposito vestro.



 IX.---EX REGULA SANCTORUM PAULI ET STEPHANI (Cap. 23).

[k 1Kb] Nulli liceat vel instrumentum, vel calciamentum aut tabulas, vel cujusque rei parvissimae tam novum quam vetus quidquam quod alio fratri datum fuerit, prava praesumptione contingere ad utendum. Nec inter se fratribus liceat [ [l 3Kb] ut] id quod de communi quisquam acceperit; nisi permissu prioris [Col. 1062B] cum alio fratre, quasi peculiari amore [m 1Kb] mutuare: ne hac occasione nascatur amor illicitus: sed unusquisque quod ei charitatis distributione datur, hoc libens, et bona voluntate accipiat, et ad utendum delectetur habere.



 X.---EX REGULA SANCTI ISIDORI (cap. 6).

[n 1Kb] Monachi in commune viventes nihil peculiare sibi facere audeant: neque in suis cellulis quidquam quod [o 1Kb] ad victum vel ad quamlibet rem aliam pertineat, sine regulari dispensatione habere vel possidere praesumant. In Pentecoste autem, qui est dies remissionis, omnes fratres sub divina professione se alligent nihil peculiare apud conscientiam suam habere.


[Col. 1062C]
 XI.---Item ejusdem (ex eodem capite).

[p 1Kb] Non est praesumendum sine conscientia abbatis egenis vel quibuslibet conferre de eo quod regulari dispensatione noscitur monachus possidere. [q 1Kb] Cum alio quoque fratre quippiam commutare, nisi abbas vel praepositus jusserit, nulli licebit. Nec habebit quippiam frater praeter illa, quae in communi monasterii lege concessa sunt.


[Col. 1063A]
 XII.---EX REGULA SANCTI FRUCTUOSI (cap. 6).

[a 1Kb] Nec quisquam ex monachis suum asserens dicat, [b 1Kb] Codex meus, tabulae meae, vel reliqua. Quod verbum si de ore ejus effugerit, poenitentiae subjacebit, ne velut propria [c 1Kb] quaelibet in monasterio habere videatur, sed sint illis, sicut scriptum est, omnia communia (Act. IV).



 XIII.---Item ejusdem (cap. 6).

[d 1Kb] Peculiare opus institutum est, [e 1Kb] ut nulla his exerceat monachus, quasi sibi proprie vindicandum: aut cuilibet, cum voluerit, sua praesumptione distribuendum. Nec quodlibet opus sine praeceptione et [f 1Kb] conhibentia senioris suscipiendum, sive faciendum est: sed in omni re quidquid abbas vel praepositus praeceperit, hoc agendum.


[Col. 1063B]
 XIV.---Item ejusdem (cap. 8).

[g 1Kb] Peculiaritas aut in utensilibus aut in vestimentis aut quibuslibet rebus vilissimis [h 1Kb] saltim et abjectis omni modo vitetur: quia abominatio monachis est [i 1Kb] et infamium quidquam possidere [j 1Kb] superfluum [autem] aut reservare proprium, vel occultum: quod non longe ab Ananiae vel Saphirae exemplo segregatur. Munus vero quodlibet sive epistolas nemo monachus accipiat: neque uspiam sine benedictione sui senioris progrediatur, nec cum laico loquatur, nec cum monacho non jussus stet, sive fabuletur, vel alium aliquem proximum videat, vel extraneum, regulari sententia praefixum est.



 XV.---EX REGULA SANCTI FERREOLI.
[Col. 1063C]

[k 1Kb] Illud etiam statui debere perspeximus, ut nullus [Col. 1064A] monachorum aliquid sibi proprium absque societate fratrum [ [l 1Kb] aliquid] vindicare: ita ut etiam in his, quae sua sunt, nihil amplius credat sibi juris esse, quam caeteris. Quia cum seipsum alterius subdidit potestati, omnia secum in aliena potestate transmisit. Quidquid ergo secum rerum detulerit, expedito consortio monachorum, [m 1Kb] at ubi [n 1Kb] corpori congregationis membrum factus adhaeserit, statim cognoscat omnia in communionem transisse: et hoc tantum judicet proprium quidquid cum fratribus possederit indivisum. Nam et lectio Actuum apostolorum (Cap. IV) tempore surgentis Ecclesiae taliter fideles Christi vixisse commemorat: Nullus (inquit) [o 15Kb] de bonis suis dicebat aliquid suum, sed erant illis omnia communia.



 XVI.---EX REGULA SANCTI AURELIANI (cap. 25).
[Col. 1064B]

[p 1Kb] Nullus praesumat quidquam suum dicere, aut suum proprium vindicare, sed secundum Actus apostolorum sint vobis omnia communia, sit vobis anima una et cor unum in Domino (Act. IV).



 XVII.---EX REGULA SANCTI CASSIANI.

[q 1Kb] Nec quidquam peculiare licet monacho possidere. Similiter et illud, qui convertitur prae omnibus erudiri debet, ut nihil ei peculiare liceat possidere: sed ita se nudatum ex omni parte cognoscat, ut praeter tunicam, pallium, calciarium vel mattulam suam, nihil amplius habeat. Et nec verbo quidem audeat dicere aliquid suum, quod magnum sit crimen ex ore monachi processisse, tunicam meam, codicem meum, tabulas meas, graphium meum, et caetera his similia. Nam si hujusmodi verbum per [Col. 1064C] subreptionem vel ignorantiam de ore ejus [r 1Kb] effuderit [Col. 1065A] digna pro hoc poenitentia satisfaciens veniam petat in terra prostratus.



 XVIII.---Item ejusdem (cap. 34).

[a 1Kb] Summa et illud debet verecundia praecaveri, [b 1Kb] ne vel pro vilibus aliquid rebus reponendi peculiarem clavem monachus sub priore positus portet. Multum infimus et inutilis est, [c 1Kb] qui quascunque res villissimas ita velut proprias vindicat, ut nec digito eas tangi ab alio patiatur, sed tanta contra eum iracundia inflammatur, ut furorem cordis sui a conviciis et injuriis revocare vix possit.



 XIX.---EX REGULA ORIENTALI.

[d 1Kb] Inter omnia, fratres, hoc observabitur, ut obedientes senibus suis et deferentes sibi invicem habeant patientiam, moderationem, humilitatem, charitatem, [Col. 1065B] pacem sine figmento et mendacio, et maledictione et verbositate et jurandi consuetudine: ita ut nemo suum quidquam vindicet, neque ullus aliquid peculiariter usurpet: sed habeant omnia communia. [e 1Kb] Sine seniorum verbo et auctoritate nullus frater quidquam agat, neque accipiat aliquid, neque det, neque [f 1Kb] usquam prorsus procedat.



 XX.---EX REGULA CUJUSDAM.

Nihil possidendum tanquam proprium et specialiter inter monachos: sed sint eis omnia communia. Qui autem dixerit meum est hoc, aut illud, peccavit coram Deo, nisi tantum per obreptionem sermonis: sed pro hoc ipso tamen veniam petat a Deo; et caveat de reliquo, et ne iterare audeat. Si quis ex hoc [Col. 1065C] vitio insanabilis existat, expellendus est ab universis fratribus.



 XXI.---EX REGULA MAGISTRI (cap. 82).

[g 1Kb] Omnis homo in vita saeculi hujus, tribus rebus excitatur, laborat et studet: peregrinus in via, miles in pugna, imperator in palatio, agricola in agro, mercenarius in negotio, omnes excitantur, et laborant ut habeant, dum vivunt, unde vestiantur, calcientur [h 1Kb] et vivant. Sed quibus Dominus servitii sui contulit donum, et ostendit eis [i 1Kb] non satis de praesenti saeculo cogitare, quia haec omnia pertranseunt, [Col. 1066A] et omnia ista quae videmus et utimur, paucorum in nobis dierum sunt usus, et momentanea cum vitae nostrae tempore transeunt: et per corporis mortem caecata in nobis saeculi luce, clausis vitae oculis, omnia quae habemus saeculo relinquuntur: [j 1Kb] sed [de] illa semper aeterna, quae cum venerint ulterius transire non norunt: sed in bonis vitae aeternae justis, aut in poenis gehennae peccatoribus perseverant. De quibus ergo desideriis bonorum, vel timore malorum, quasi jam ibi videamur accersiti mentem nostram in hac vita de supernis semper cogitationibus occupemus. Unde Dominus praecepit servis suis de necessariis vitae hujus non debere quemquam esse sollicitum; etiam fideles in se admonet, de crastino non cogitandum; sed regnum et justitiam ejus solummodo [Col. 1066B] desiderare, dicens in sancto Evangelio: Nolite cogitare quid manducetis aut quid bibatis aut induamini, [k 1Kb] sed quaerite regnum et justitiam Dei, et haec omnia apponentur vobis (Matth. XVI). Ergo cum haec omnia necessaria nobis a Deo praeparantur, et de omnibus administrandis cum Deo solus est abbas sollicitus, quare discipulus sibi peculiariter aliquid audeat facere, aut habere, aut vindicare? Nam ideo aliquid peculiare habere denegatur, quia nemo serviens Deo, implicat se negotiis saecularibus, ut ei placeat cui se probavit (II Tim. II): ut, cum omnibus rebus suis alieno cum se imperio subdiderit [ [l 1Kb] ut] non sit res, ubi propria ejus voluntas extollatur, quae voluntati Dei est inimica. Nam [m 1Kb] de peculiari Ananias et Saphira fidem ab apostolis non meruerunt [Col. 1066C] percipere (Act. V), cum omnia sua ante pedes apostolorum assignarent, de peculiaribus fraudulenter subtractis judicio subitae mortis damnati sunt: quia fraus Deo fieri non potest; cum nihil est occultum, quod ab eo non revelabitur. Ergo cum victum et vestitum corpori, calciamenta pedibus unicuique fratri abbas praecogitaverit, ut quid alicui sit aliquid peculiare opus habere, aut rem aliquam, aut aurum, aut nummos, aut quodvis necessarium, cum omnia emenda vel habenda Deus ei per abbatem monasterii apparat? [n 1Kb] Si quod ergo peculiare, aut aliquid [cum] [Col. 1067A] inventum in aliquo fuerit, grandi eum abbas et diuturna excommunicatione condemnet, ut exemplo [a 3Kb] illius vindictae nullus hoc audeat imitari. Hoc enim ne sit in aliquo frequenter omnes scrutentur a praepositis suis; et si in aliqua re visus fuerit sibi frater multum [b 1Kb] gavisci aut plaudere, tollatur ei et alio detur; et alterius illi, [c 1Kb] quod visus fuerit: ut propria in eo non extollatur voluntas.



 XXII.---EX REGULA SANCTI CAESARII EPISCOPI (cap. 15).

[d 1Kb] Nemo sibi aliquid [e 1Kb] judicet proprium sive in vestimento, sive [f 1Kb] in quacunque alia re. [g 1Kb] Nemo cum murmuratione aliquid faciat. Ne simili judicio murmuratorum pereat secundum illud Apostoli: Omnia facite sine murmurationibus (Phil. II).


[Col. 1067B]
 XXIII.---EX REGULA CUJUSDAM (cap. 17).

[h 1Kb] Proprii aliquid in monasterio [i 1Kb] nihil habendum: sed potius propter nomen Domini omnia contemnenda. Quid enim proprium aliquid suum fidelis anima de rebus mundi vindicet, cui mundus crucifixus est, et ipsa mundo? Qui semel mundo mortuus cur per aliquam temporalium rerum cupiditatem, vel desiderium aerumnosum, denuo incipit vivere mundo, qui contempto mundo coeperat jam vivere Deo? Amputandum ergo est hoc vitium radicitus ab [Col. 1068A] omni monacho: ut nullam rem vel in vestimentis, vel in calciamentis, vel in quibuslibet rebus sibi vindicet, vel suum esse dicat, nisi quantum ex abbatis jussione penes se praecipitur, ac si custos alterius, non propriae rei dominus. Et ea, quae sibi ab abbate fuerint commendata, id est, ad necessitatem praesentem, aut in vestimento, aut in qualibet re nihil exinde aut dare aut commodare cuiquam praesumat; nisi tantum si ab abbate illi fuerit ordinatum. Quid enim de rebus mundi alteri fratri conferat, qui suas in omnibus voluntates propter Christum in abbatis tradidit potestatem? [j 1Kb] Omnia ergo, quae in monasterio habentur, sint omnibus communia, juxta quod in Actibus apostolorum legimus: Et erunt, inquit, eis omnia communia (Cap. IV). Sic tamen communia [Col. 1068B] sunt habenda, ut nullus dare aut accipere, nisi abbate ordinante, praesumat: ne cupiditatis aut temeritatis malum incurrens in laqueum Judae proditoris consortio numeretur, qui solus in numero apostolorum loculos habuisse refertur, ubi commutantium aut vendentium commercia ponebantur. [k 1Kb] Quod si huic vitio aliquis frater delectari fuerit deprehensus, et post primam, secundam vel tertiam correptionem emendare noluerit, disciplinae regulari subjaceat.



CAPUT XLIII. SI OMNES AEQUALITER DEBENT NECESSARIA ACCIPERE.


[Col. 1067D]
 I.---EX REGULA SANCTI BENEDICTI.

[a 1Kb] Sicut scriptum est: Dividebatur singulis, prout cuique opus erat (Act. IV). Ubi non dicimus, ut personarum, [Col. 1068D] quod absit, acceptio sit, sed infirmitatum consideratio. Ubi, qui minus indiget, agat Deo gratias, [b 1Kb] et non contristetur: [c 2Kb] qui vero plus indiget, humilietur [Col. 1069A] pro infirmitate, et non extollatur pro misericordia: et ita omnia membra erunt in pace. [a 1Kb] Ante omnia ne murmurationis malum pro qualicunque causa in aliquo qualicunque verbo vel [b 1Kb] significatione appareat. Quod si [c 1Kb] deprehensus fuerit, districtiori disciplinae subdatur.



 II.---EX REGULA SANCTI BASILII (cap. 94).

[d 1Kb] Interrog. Si oportet eum qui plus laborat, requirere plus aliquid a consuetudine?---Resp. Si propter retributionem Dei laborem suscipit, non hic requirere debet laboris sui mercedem, vel requiem: sed pro his ad promissa Domini festinare, sciens quia sicut pro laboribus mercedes paravit Dominus, ita etiam pro angustiis consolationes. Verumtamen hi qui praesunt, observabunt regulam illam quae [Col. 1069B] dicit: Dividebatur unicuique prout opus erat (Act. IV). Debet enim unumquemque praevenire, ut secundum laborem etiam solatia refectionis inveniat.



 III.---EX REGULA SANCTI AUGUSTINI (cap. 2) [e 1Kb] .

Victus et tegumentum non aequaliter omnibus distribuatur, quia non aequaliter valetis omnes: sed potius unicuique, sicut cuique opus fuerit. Sic enim legitis in Actibus apostolorum: Quia erant eis omnia communia, et distribuebatur unicuique prout cuique opus erat.



 IV.---Item ejusdem (cap. 15).

[f 1Kb] Si eis qui venerunt ex moribus delicatioribus ad monasterium, aliquid alimentorum, vestimentorum, [Col. 1070A] [g 1Kb] stramentorum, operimentorum datur quod aliis fortioribus et felicioribus non datur, cogitare debent [h 1Kb] quantum de sua saeculari vita illi ad istam descenderint, [i 1Kb] [Qui] quamvis usque ad aliorum, qui sunt corpore firmiores, frugalitatem pervenire nequiverint, [j 1Kb] Nec debent velle omnes, quod paucos vident amplius, non quia honorantur, sed quia tolerantur, accipere, ne contingat detestanda perversitas: ut in monasterio, ubi quantum possunt, fiunt divites laboriosi, fiant pauperes delicati.



 V.---EX REGULA SANCTI FERREOLI (cap. 7).

Ut nullius in congregatione murmur, [k 3Kb] aut detractio [sit], quod familiarissimum habent monachi, contra abbatem, aut quodlibet aliud de fratribus [Col. 1070B] audiatur: ne ira Dei, quae saepe ob hanc culpam miserabilem populum condemnavit, in perditionem similiter murmurantium turbae excitetur, et terram repromissionis, [l 1Kb] quam nos recte accipimus locum futurae beatitudinis, perdat murmuratio propria, quae debetur sponsione divina. Sic enim damnandos hujus vitii sectatores Psalmus annuntiat: [m 1Kb] Detrahentem adversus proximum suum occulte, hunc persequebar (Psal. CX). Et iterum arguens Apostolus dicit: Susurrones, detractores, Deo odibiles (Rom. I). Et iterum: Hi sunt murmuratores, [n 80Kb] querelosi, secundum desideria sua ambulantes, et os illorum loquitur superbiam (Jud. I).


[Col. 1071A]
 VI.---EX REGULA TARNATENSI (cap. 9).

[a 1Kb] Haec sunt quae in monasterio constitutis pro Dei amore et timore convenit observare, propter quod in unum estis pro timore Domini congregati. Oportet, ut in domo Domini unanimes habitetis, et sit vobis anima una et cor unum [b 1Kb] per timorem Domini pervigilans, nihilque habere vos proprium reputetis; sed sint vobis cuncta communia, quae vobis abbatis imperio dispensentur, non aequaliter omnibus, sed sicut ratio dispensationis, aut causa infirmitatis exegerit. Unicuique tamen secundum quod opus fuerit, tribuatur, sicut in Actibus apostolorum legimus: Quia erant illis omnia communia, et distribuebatur unicuique secundum quod cuique opus erat (Cap. IV). [c 1Kb] Qui enim aliqua habuerint in saeculo, [Col. 1071B] quando expetere monasterium meruerint, libenter tradant omnibus profutura, studentes ut cum dimiserint ipsam facultatem, ipsam simul concupiscendi exuant voluntatem; et cum dimittitur possessio, abjiciatur et passio. Qui autem non habuerunt, et turpe est ut quaerant quae se non recolunt reliquisse. Et non ideo aestiment se felices, quia invenerunt in monasterio quod foris invenire non poterant. Nec superbiant quia sociantur eis ad quos ante accedere pro divitiarum ubertate, aut pro natalium splendore non poterant; sed sursum cor habeant, et quae sunt caduca vel cursu celeri peritura non quaerant. [d 1Kb] Ubi autem divites humiliantur, pauperes non inflentur: ne incipiant monasteria utilia plus esse divitibus, quam egenis. Nam et illi qui locupletes videbantur [Col. 1071C] in saeculo fratres ad sanctam societatem ex paupertate venientes non fastidiose suscipiant; sed talium personarum societate et contubernio gratulentur. [e 1Kb] Nec ob hoc extollantur, si ad juvandas fraternitatis expensas quamcunque facultatum suarum particulam [Col. 1072A] contulerint; et inde postmodum cadant, unde prius ascendere cupiebant. [f 1Kb] Quid prodest opes dispergere, et pauper fieri pauperibus erogando, si anima misera superbior efficiatur divitias contemnendo, quam fuerat possidendo? Omnes ergo in unanimitate perstantes honorate in vobis Deum, cujus templa effici meruistis. In primis diligamus Deum tota virtute animi, deinde proximum. Ista enim vobis sunt praecepta specialiter data: Abbati postmodum impendatur honor, et reverentia reservetur; praeposito, sicut Dei servos decet, plena dilectio et concors obedientia commodetur.



 VII.---Ex eadem Regula (cap. 16).

Si attenuatus abstinentia frater non valuerit jejunia suscepta portare, nisi, prandii hora completa, [Col. 1072B] aliquid accipere [g 3Kb] judicet indecorum. Illis vero qui incommodo detinentur, et designatas horas non possunt custodire, licite concedatur ut percipiant quomodo possunt. [h 1Kb] Nec debet aliis molestiam generare, si largior illis fuerit victus impensus, qui in conversatione saeculari sumptuosius tractabantur. Atque ab hoc non beatiores aestiment se [i 1Kb] videri, quos facit aut natalium mediocritas, aut consuetudo alia fortiores. Nec feliciores [j 1Kb] judicent quibus in infirmitate praestatur quod sanis pro observantiae rigore subtrahitur; et si eis quos parentes deliciosius aluerunt victus aut vestimenta largius tribuuntur, non ob hoc commoveri debet fraternitas, quod fortioribus corpore pro constitutione regulae denegatur, quod illis charitatis ratione tribuitur. Quia debet esse respectus [Col. 1072C] quanta amore religionis contempserint, cui se abjectioni divina miseratione summiserint. Nec decet supra memorata praesumptio paucis impensa ab universitate quasi canonica reputari. Aequum namque non est, ut in beata habitatione, ubi [k 1Kb] inclinantur [Col. 1073A] divites, pauperes erigantur. Sane [a 1Kb] inaequalitate constricti, ita sunt tractandi, ut vires incommoditate confectas velocius praestolatio larga roboret. Nec in infirmitate manentibus discretionem victus afferat distantia personarum. Qui tamen cum [Col. 1074A] integram fuerint virtutem corporis assecuti consuetudinariis habenis abstinentiae tenentur. Quia decet famulos Dei boni operis consuetudinem non minuere, sed augere.



CAPUT XLIV. DE SEPTIMANARIIS COQUINAE.



 I.---EX REGULA SANCTI BENEDICTI.

[a 1Kb] Fratres sibi invicem serviant, ut nullus excusetur [Col. 1073B] a coquinae officio, [b 1Kb] nisi aut aegritudine, [c 1Kb] aut in causa gravis utilitatis quis occupatus fuerit: quia exinde major merces et charitas acquiritur. Imbecillibus autem procurentur solatia, ut non cum tristitia hoc faciant, sed habeant omnes solatia [d 1Kb] secundum modum congregationis [e 1Kb] ac positionem loci. Si major fuerit congregatio, cellararius excusetur a coquina, [f 1Kb] vel si qui, ut diximus, majoribus utilitatibus occupantur: caeteri sibi sub charitate invicem serviant. Egressurus de septimana sabbato [g 1Kb] munditias faciat. Linteamina cum quibus sibi fratres [h 1Kb] manus aut pedes tergunt, lavet. Pedes vero tam ipse qui egreditur, tam ille qui intraturus est, omnibus lavent. [i 2Kb] Vasa ministerii sui munda et [j 1Kb] sana cellarario [Col. 1074B] reconsignet. Qui cellararius item intranti consignet, ut sciat [k 1Kb] quod dat, aut quod recipit. Septimanarii autem [l 3Kb] ante unam horam refectionis accipiant [m 1Kb] super statutam annonam [n 7Kb] singulas biberes et panem, ut hora refectionis sine murmuratione et gravi labore serviant fratribus. [o 1Kb] In diebus autem solemnibus [p 1Kb] usque ad missas sustineant. Intrantes et exeuntes hebdomadarii in oratorio mox matutinis finitis Dominica omnium genibus provolvantur postulantes pro se orari. Egrediens autem de septimana dicat hunc versum: [q 1Kb] Benedictus es, Domine Deus, quoniam adjuvisti me, et consolatus es me. Quo [Col. 1075A] dicto tertio, [a 4Kb] accepta benedictione egrediens, subsequatur ingrediens et dicat: [b 1Kb] Deus in adjutorium meum intende; Domine, ad adjuvandum me festina. Et hoc idem tertio repetatur ab omnibus, [c 2Kb] et accepta benedictione ingrediatur.



 II.---EX REGULA SANCTI ISIDORI (cap. 11).

[d 1Kb] Hebdomadarius solus [e 1Kb] cibos degustet; neque alius id audeat, ne sub occasione degustandi suae gulae vel gutturi satisfaciat.



 III.---Item ejusdem (cap. 20).

[f 1Kb] Ad [g 85Kb] hebdomadarium pertinet cura ferculorum, amministratio mensarum.



 IV.---EX REGULA CASSIANI (cap. 33). [h 1Kb]

Si quis autem de opere ac sudore proprio plus ab [Col. 1075B] aliis reditus conferet monasterio, in nullo infletur, [Col. 1076A] nec sibi de tanto operis sui acquisito blandiatur; nec amplius sibi aut delicatius aliquid solita quotidiani victus parcitate praesumat, sed tanquam peregrinum se hujus mundi reputans arreptae nuditatis virtutem ad finem usque perducat.



 V.---Item ejusdem (cap. 37).

[i 1Kb] Quotidiana autem fratrum obsequia in coquina, seu in diversis officiis ita reddantur singulis hebdomadis: [j 1Kb] Alteramenta fratrum secundum ordinem ad haec officia reddenda succedant, ita ut secundum multitudinem congregationis ministrorum quoque numerus aut minor, aut amplior deputetur, [k 1Kb] suscipientes quorum ordo est septimanam diei Dominici ministraturi observent. Peracta autem coena convenientibus in unum fratribus ad [l 151Kb] hymnos commendationis, [Col. 1076B] quos dormituri decantent, omnibus in [Col. 1077A] ordinem fratribus pedes lavent, hanc ab eis benedictionem et retributionis mercedem pro labore totius septimanae fideliter expetentes: ut complentes eos Christi mandatum generaliter ab omnibus fratribus emissa prosequatur oratio; quae et eorum consummata officia velut pium sacrificium Deo commendet, et quidquid per ignorantiam, aut per humanam fragilitatem peccaverint, suppliciter intercedant.



 VI.---Item ejusdem (cap. 38).

[a 1Kb] Acto autem Dominico ingredientes secunda feria, aliis iterum succedentibus, hi qui egrediuntur utensilia in quibus ministraverint, et vasa consignent, quae tanta sollicitudine curaque custodiant, ne aliquid ex eis imminuatur aut pereat, ut credant [Col. 1077B] se etiam pro minimis quibusque vasculis tanquam pro sanctis et magnis rebus rationem non solum homini, sed etiam Domino reddituros, si forte ex his negligenter fuerit fractum aut perditum. Ita enim septimanarius obsequium suum fideliter peragat, [b 1Kb] ne unum quidem granum leguminis negligenter perire de suis manibus patiatur: quia omnia quae in monasterio fuerint semel ingressa tanquam sacrosancta, et quasi jam Deo consecrata cum summa reverentia Patres nostri tractare jusserunt. Tanta ergo fide universa debet monachus agere, ut etiam [c 1Kb] pro despectis rebus ac parvis, id est, si aliquid quod non recte positum est, competentius collocaverit, [Col. 1078A] aut tenuem festucam de cella submoverit, mercedem [d 1Kb] se Domino recipere tota credulitate confidat.



 VII.---EX REGULA MAGISTRI (cap. 17).

[e 1Kb] Superius diximus decadam fratrum sub sua cura duos praepositos continere. Qui decem fratres in coquinae servitio vicibus combinati septenos expleant dies. Et cum in vicibus suis unius decadae fuerit adimpletum servitium, consignatis omnibus a cellarario utensilibus, sibi alia in exercitatione decada succedat. Qua expleta succedant singillatim per singulas septimanas. [f 1Kb] Singuli tamen ambo praepositi coquant cum solatio fratris [g 1Kb] cujus voluerint sui. Et ideo quamvis cum solatio cujuslibet fratris singulos septimanas singulas diximus praepositos [h 1Kb] coquinare, [Col. 1078B] ut cum non ambo in coquinae simul servitio occupantur, unus foris cum decadae suae remaneat fratribus, qui in eis culpas vel vitia diversa custodiat, ut et si alii fratres sequestrantur in alio laboris opere, tales sequestrentur qui Dei plus possunt praesentiam timere, praeoccupato in coquina praeposito, [i 1Kb] cum negligentiore remanente [j 1Kb] vacivo praeposito: ut et vicibus honorem impleant emendandi, et vicibus humilitatem exerceant serviendi. Ergo sic omnes explicando decadae [k 1Kb] recapitent. Nam unaquaque decada tali actione septenos expleant dies. [l 1Kb] Bini fratres a praepositis suis in coquinae servitio per hebdomadam deputentur; quibus a cellarario omnia [Col. 1079A] coquinae vasa intrantibus consignentur. Et ideo bini fratres, ut invicem se suis solatiis [a 1Kb] jubent. Cujus ordinationis in hebdomada talis debet esse introitus.



 VIII.---Item ejusdem (cap. 19).

[b 1Kb] Introituri, fratres, in hebdomadam [c 1Kb] post Primam in oratorio dictam adducantur a praepositis suis ante abbatem, [d 1Kb] et fiat de eis majoris suggestio dicens: Jube, domne abba, vocari universam congregationem et orari pro his fratribus qui ingrediuntur in hebdomadam coquinae: ut mereantur commendati orationibus vestris diaboli impedimenta non timere, et congregationi Dei omnia sine culpa perficere. Post haec verba prosternant se illi duo fratres [Col. 1079B] orationi ante abbatem. Quod et retro omnis congregatio una cum abbate facere debet; et postquam se levaverint omnes, illi duo dicant hunc versum: [e 1Kb] Custodi nos, Domine, ut pupillam oculi: sub umbra alarum tuarum protege nos. Postquam vero oratum pro eis ab omnibus fuerit, surgentes supra dicti duo fratres osculentur genua abbatis, [f 1Kb] et pacem suis tradant praepositis, vel omni congregationi. Quibus post datam pacem praepositi sui dicant: Ite, fratres, in nomine Domini Jesu Christi, intrate in hebdomadam, [g 58Kb] et petita benedictione omnia facite, dicentes per exercenda omnia: Benedicite; et cum benedictum fuerit quodcunque feceritis, maledictus diabolus impediendi ibi non habeat potestatem. Mox ab eodem die, si ad sextam [h 1Kb] habent fratres [Col. 1079C] reficere, dicta Tertia exeuntes cum congregatione de oratorio hebdomadarii cum cellarario [i 1Kb] oculos ad abbatem inquirentes eum quid jubeat congregationi ad [Col. 1080A] refectionem parari: ut mox inchoantibus coquinam a tertia paratis omnibus, dicta Sexta eant ad mensas. Si vero hora nona erit refectionis praeparatio, exiens abbas interrogetur ab hebdomadariis et cellarario; et statim post Sextam inchoent coquinare: ut dicta Nona omnes eant ad mensam. Quod si non forte occurrerint hebdomadarii [j 1Kb] excommunicationis poenam suscipiant, quia lassatam congregationem utrisque operibus, id est, jejunii et laboris, sua pigritia cruciaverunt. Excommunicationis vero haec sit sententia. Si sexta, VII; si nona, X; hoc est, si ad sextam horam [k 1Kb] refectionem tricatam hebdomadarii offenderint, et non occurrerint, singulas quadras panis per sequentes septem refectiones perdant; [l 1Kb] si nonam tricaverint, item singulae quadrae per sequentes [Col. 1080B] decem refectiones eis subtrahantur. Quae sententia excommunicationis tandiu in damno annonae excommunicatis permaneat, [m 1Kb] quandiu satisfactio in sequenti die promissa visa fuerit emendasse. Nam si grandis fuerit congregatio, vel aliqui extranei multi supervenerint, adjunctis in solatio fratribus, a Prima dicta interrogando abbatem de refectione, incipiant coquinare, ut hora constituta refectioni occurrant. In eadem namque hebdomada servitium ad mensas omnium ipsi adimpleant. Omnem diligentiam monasterii ipsi exerceant. Ipsi omnes fratres in hebdomada ipsa discalcient, adjunctis in solatio de decada sua fratribus cum quibus et discalcient, et ipsa calciaria faciant, et facto mane sedentibus ad ordinem fratribus ipsi consignent simul; [Col. 1080C] et in eadem hebdomada munditias monasterii exerceant, [n 1Kb] refrigeria lavent, ligna concidant, aquam faciei tradant, [o 1Kb] ad communionem intrantibus fratribus [Col. 1081A] aquam manibus ipsi ministrent. [a 10Kb] Mappas [b 1Kb] et sabana, et facitergia vel res sordidas fratrum ipsi lavent illis horis in quibus non coquent. [c 27Kb] Candelas monasterii a cellarario factas quotidie ipsi incendant et [d 1Kb] tutent. Mox enim in hebdomadam, ut diximus, prima die post Primam dictam intraverint, primum opus servitii sui munditias oratorii exhibeant, et [e 1Kb] mattas oratorii pavimento [f 1Kb] retendant. Quod in totis septem diebus hebdomadae suae post matutinos dictos opus primum servitii sui oratorio exhibeant. Cum astant vero in septimana sua, coquinam [g 1Kb] intrantes ad se fratres mox petant eos pro se secum orare.



 IX.---Item ejusdem (cap. 23).

[h 1Kb] Hebdomadarii cum servitium mensarum exercent, [Col. 1081B] si forte ad ministrandum omnibus [i 1Kb] non occurrerint, insinuent hoc ipsum suis praepositis: a quibus ordinatus de eadem decada unus frater in eorum solatio adjungatur. Quotiesque hebdomadarii in servitio mensarum negligenter mensis deserviunt, alia die hora refectionis levet se abbas, et cum uno de praepositis aut duobus, si grandis fuerit congregatio, ipsi faciant servitium ad omnes mensas, ut et doceat eos quomodo faciant quod non possunt implere: et agnoscentes omnes fratres erubescant [j 1Kb] incommunicatura hominum vel pari servitio [Col. 1082A] Dei aequalem non mereri divinae sapientiae gratiam cum [k 1Kb] utilibus fratribus invenire.



 X.---EX REGULA CUJUSDAM (cap. 12).

Coqui vero per hebdomadas [l 1Kb] coquinent. Unaquaque hebdomada tres, vel amplius, si necesse fuerit, ad coquinandum deputentur, ne impositus sine discretione labor unde mercedem mercari debuit, inde murmurii fructum reportet. Ingredientes autem pro se orari rogent omnem coetum fratrum, orantes in oratione dicant: [m 1Kb] Adjutorium nostrum in nomine Domini, qui fecit coelum et terram (Psal. CXXIII); et adjuva nos, Deus salutaris noster (Psal. LXXVIII). Exeuntes vero lavent omnium fratrum pedes, et omnia vasa quae ad necessarium usum habuerunt lavata [n 1Kb] praepositis repraesentent: similiter [o 1Kb] pro se [Col. 1082B] orari rogent, et hunc versum in oratione dicant: [p 1Kb] Quoniam tu, Domine, adjuvisti me, et consolatus es me (Psal. LXXXIII). Propter singulas negligentias tam coqui quam cellararii XXV palmarum percussionibus quotidianis diebus emendentur: ne minimas parvi pendentes culpas, in majoribus procliviores reperiantur.



 XI.---EX REGULA SANCTI CAESARII EPISCOPI (cap. 12).

[q 1Kb] Qui coquunt, [r 1Kb] singuli illis meri pro labore addantur. In omni ministerio corporali tam in coquina, vel quidquid quotidianus exigit usus, vicibus sibi, excepto Patre, [s 1Kb] vel praeposito, succedere debent.



CAPUT XLV. DE INFIRMIS FRATRIBUS.


[Col. 1083A]
 I.---EX REGULA SANCTI BENEDICTI.

Infirmorum cura ante omnia et super omnia adhibenda est: ut sicut revera Christo, ita eis serviatur, quia ipse dixit: Infirmus fui, et visitastis me. Et: quod fecistis uni [a 1Kb] de his minimis, mihi fecistis (Matth. XXV). Sed et ipsi infirmi considerent in honorem Dei sibi serviri; et non [b 1Kb] superfluitate [Col. 1084A] sua contristent [c 1Kb] fratres suos servientes sibi. Qui tamen patienter portandi sunt, quia de talibus copiosior merces acquiritur. Ergo cura maxima sit abbati, ne aliquam negligentiam patiantur. Quibus fratribus infirmis [d 52Kb] sit cella [e 1Kb] super se deputata et [f 1Kb] servitor [g 1Kb] timens Deum, et diligens ac sollicitus. [h 1Kb] Balnearum usus infirmis, quoties expedit, offeratur: [i 2Kb] sanis autem, et maxime juvenibus [Col. 1085A] tardius concedatur. [a 1Kb] Sed et carnium esus [b 1Kb] infirmis omnino debilibus pro reparatione concedatur; at ubi meliorati fuerint [c 1Kb] a carnibus more solito omnes abstineant. Curam autem maximam habeat abbas, [d 1Kb] ne a cellarariis aut servitoribus negligantur infirmi: quia ad ipsum respicit quidquid a discipulis delinquitur.



 II.---EX REGULA SANCTI PACHOMII (cap. 40).

[e 1Kb] Quod si obtenditur infirmitas, [f 1Kb] praepositus domus perget ad ministros aegrotantium, et ab eis quae necessaria sunt accipiet.



 III.---Item ejusdem (cap. 41) [g 1Kb] .

Si de ipsis ministris aliquis languerit, non habebit licentiam introeundi in coquinam vel cellarium, et sibi aliquid auferendi; sed caeteri ministri id quod [Col. 1085B] ei necessarium viderint, dabunt. Nec permittatur coquere sibi quod desideraverit; sed praepositi domorum quae necessaria viderint ei ab aliis ministris accipient.



 IV.---Item ejusdem (cap. 42).

[h 1Kb] Nec poterit languidus ingredi [i 1Kb] cellam vescentium [Col. 1086A] et comedere quod desiderat, nisi a ministro qui huic rei praepositus est ducatur ad vescendum. Non ei licebit de his quae acceperit in loco aegrotantium [j 1Kb] ferre ad cellam suam, nec pomum quidem.



 V.---Item ejusdem (cap. 16).

[k 1Kb] Si aliquis eorum qui peregre mittuntur, in itinere [l 1Kb] vel in navi aegrotaverit, et habuerit necessitatem sive desiderium comedendi [m 1Kb] liquamen de piscibus, vel aliarum rerum quae in monasterio [n 1Kb] comedere consueverunt, non manducabit cum fratribus caeteris, sed separatim ei dabitur a ministris ad omnem abundantiam, ne in ullo languidus contristetur.



 VI.---Item ejusdem (cap. 47).

[o 1Kb] Aegrotantem absque concessione Majoris nullus [Col. 1086B] audeat visitare: nec propinquus quidem atque germanus sine imperio praepositi domus ministrandi habebunt potestatem.



 VII.---Item ejusdem (cap. 129).

[p 1Kb] Qui est infirmus [q 1Kb] in funere, [r 1Kb] habebit ministrum ut eum sustentet. Et omnino ad quemcunque [Col. 1087A] locum missi fuerint fratres, habebunt de hebdomadariis qui aegrotantibus serviant, si forte in itinere vel agro languor obrepserit.



 VIII.---EX REGULA SANCTI FRUCTUOSI (cap. 10) [a 1Kb] .

Aegroti omni miseratione et compassione fovendi sunt; eorum languores congruo revelandi sunt ministerio. Tales tamen sunt eis ministri deligendi, qui et pulmenta strenue praeparent, et devoto eis ministerio obsecundent, et de his quae illis residua sunt, neque fraudem faciant, neque occulte comestione se illicita polluant.



 IX.---EX REGULA SANCTI BASILII (cap. 37).

Interrog. [b 1Kb] Quali affectu debemus [c 1Kb] infirmis fratribus ministrare?---Resp. Sicut ipsi Domino offerentes [Col. 1087B] obsequium, qui dixit: [d 8Kb] Quia cum fecistis uni ex minimis istis fratribus meis, mihi fecistis (Matth. XXV). Expedit autem ad conservandum hujusmodi affectum in obsequiis, ut et hi qui obsequia a nobis suscipiunt, tales sint [e 1Kb] quibus merito deferri obsequium debeat. Et ideo oportet eos qui praesunt curam gerere, et ne hi quibus ministratur tales sint qui carni indulgeant et ventri, sed potius in amore Dei et Christi ejus probabiles inveniantur, et per patientiam suam ac vitae meritum fratrum mereantur obsequia, ut habeantur ad gloriam Christi, et opprobrium diaboli, sicut et sanctus Job.



 X.---Ex eadem Regula (cap. 37).

Interrog. Cum quali humilitate debet quis suscipere [Col. 1087C] a fratribus obsequium?---Resp. Sicut servus a domino, et sicut ostendit Petrus apostolus cum ei Dominus ministraret. In quo simul etiam periculum eorum ostendit, qui nolunt recipere obsequia fratrum.


[Col. 1088A]
 XI.---EX REGULA SANCTI ISIDORI (cap. 22).

[f 1Kb] Cura infirmorum sano sanctaeque conversationis viro committenda est, qui pro eis sollicitudinem ferre possit, magnaque cum industria praesto faciat quidquid imbecillitas expostulat. Ipse autem sic aegrotis deserviat, [g 1Kb] ut de sumptibus eorum vesci non praesumat. Aegrotis delicatiora praebenda sunt alimenta, quousque ad incolumitatem perveniant; postquam autem salutem receperint, ad usum pristinum revertantur. Infirmi pro quo delicatius aluntur, fortiores inde nequaquam scandalizentur. Qui enim sani sunt infirmos tolerare debent: qui autem infirmi sunt sanos et laborantes anteponendos sibi non dubitent. Nullam oportet vel veram corporis infirmitatem tacere, vel falsam praetendere; sed qui [Col. 1088B] possunt gratias Deo agant, et operentur: qui vero non possunt, manifestent suos languores et levius humaniusque tractentur. Sub praetextu infirmitatis nihil peculiare habendum; ne lateat libido cupiditatis sub languoris specie. Lavacra nulli monacho adeunda studio lavandi corporis, nisi tantummodo [h 1Kb] pro necessitate languoris. Ne differendum est propter medelam, si expedit; [i 1Kb] nec murmurandum est: quia non fit pro appetitu voluptatis, sed pro remedio tantum salutis.



 XII.---EX REGULA SANCTI AUGUSTINI (cap. 13).

[j 1Kb] Qui infirmi sunt [k 1Kb] ex pristina consuetudine, si aliter tractantur in victu, non debet aliis molestum esse, nec injustum videri, quos facit [l 1Kb] alia consuetudo fortiores. Nec illos feliciores putent, quia sumunt [Col. 1088C] quod non sumunt ipsi; sed sibi potius gratulentur, quia valent, quod non valent illi.



 XIII.---Item ejusdem (cap. 16).

[m 1Kb] Sane quemadmodum aegrotantes necesse habent [n 2Kb] minus accipere, ne graventur, ita [o 1Kb] exposita aegritudine [Col. 1089A] [a 50Kb] sic tractandi sunt, ut citius recreentur, etiam hi qui de humillima saeculi paupertate venerunt: tanquam hoc illis contulerit recentior aegritudo, quod divitibus anterior consuetudo.



 XIV.---Idem ipsius (cap. 17).

[b 1Kb] Sed cum vires pristinas reparaverint, redeant ad feliciorem consuetudinem suam, quae famulos Dei tanto amplius decet, quanto minus indigent: [c 1Kb] ne cibi eos teneat voluptas [d 1Kb] jam vegetos, quos necessitas levaverat infirmos. [e 1Kb] Illi se aestiment ditiores, qui in superanda parcitate fuerint fortiores. Melius est enim minus egere [f 1Kb] quam plus agere.



 XV.---Item ejusdem (cap. 29).

[g 1Kb] Lavacrum [h 1Kb] etiam corporum, [i 5Kb] cujus infirmitatis [Col. 1089B] necessitas cogit, minime denegetur; sed fiat sine murmurio [j 1Kb] de consilio medicinae: ita ut etiam si nolit, jubente praeposito faciat quod faciendum est pro salute. Si autem ipse velit, et forte non expedit, [Col. 1090A] suae cupiditati [k 1Kb] non obaudiat. Aliquando enim, etiam si noceat, prodesse creditur quod delectat. Denique si latens est dolor in corpore, famulo Dei dicenti quod sibi doleat, sine dubitatione credatur. Sed tamen utrum sanando illi dolori quod delectat expediat, si non est certum, medicus consulatur.



 XVI.---Item ejusdem (cap. 30).

[l 1Kb] Neque eant ad balneas, sive quocunque necesse ire fuerit, [m 2Kb] minus quam duo vel tres. [n 1Kb] Nec ille qui habeat aliquo eundi necessitatem, cum quibus ipse voluerit, sed cum quibus praepositus jusserit, ire debebit.



 XVII.---Item ejusdem (cap. 31).

[o 1Kb] Aegrotantium cura, sive post aegritudinem reficiendorum, [Col. 1090B] sive aliqua imbecillitate [p 1Kb] etiam sine febribus laborantium, uni alicui debet injungi ut ipse [q 1Kb] de cellarario petat quod cuique opus esse perspexerit.


[Col. 1091A]
 XVIII.---EX REGULA SANCTI AURELIANI (cap. 52).

[a 1Kb] Infirmis vero ita obtemperandum est, ut si sancto abbati justum visum fuerit, etiam cellariolum suum in communi, et coquinam sequestratam habeant, et cura illis vel studium impendatur, donec convalescant.



 XIX.---EX REGULA TARNATENSI (cap. 21).

Infirmantibus quoque, vel aliqua [b 1Kb] inaequalitate laborantibus satis fidelis et strenua debet persona praeponi, quae et aegrotis cum pietate serviat, [c 1Kb] et monasterialem disciplinam regulariter custodiat, et quae conveniant infirmis, rationabiliter expendat.



 XX.---EX REGULA SANCTI CAESARII EPISCOPI (cap. 28).

[d 1Kb] Quia solet fieri, ut cella monasterii non semper vinum bonum habeat, ad sancti abbatis curam pertinet, [Col. 1091B] ut tale vinum provideat, unde aut infirmi, aut illi qui sunt delicatius nutriti, palpentur.



 XXI.---Item ejusdem (cap. 29).

[e 1Kb] Lavacra etiam, [f 1Kb] cujus infirmitas exposcit, minime denegentur. Sed fiat sine murmuratione de consilio [g 1Kb] medicinae. Ita ut etiam sive lavari nolit ille, qui infirmus est, jubente seniore fiat, quod opus fuerit pro salute. Si autem nulla infirmitate compellitur cupiditati suae non praebeatur assensus.



 XXII.---Item ex eadem Regula (cap. 30).

Aegrotantium cura, sive aliqua imbecillitate laborantium, uni satis fideli et compuncto debet injungi, qui de cellario petat quodcunque opus perspexerit. Et talis eligi debeat qui monasterialem rigorem custodiat, et infirmis cum pietate deserviat. [Col. 1091C] Et si hoc necessitas infirmorum exegerit, et Patri monasterii justum visum fuerit, etiam cellariolum et coquinam suam infirmi in commune habeant.



 XXIII.---EX REGULA SANCTI AURELIANI EPISCOPI (cap. 37).

Infirmis vero ita obtemperandum est, ut si sancto [Col. 1092A] abbati justum visum fuerit, etiam cellariolum suum in commune, et coquinam sequestratam habeant. Et cura illis vel studium impendatur, donec convalescant.



 XXIV.---EX REGULA SANCTI FRUCTUOSI (cap. 7).

[h 1Kb] Infirmi quolibet morbo defessi [i 1Kb] in una jaceant domo, et unus qui aptus est deligatur; et tanto ministerio foveantur, ut nec propinquorum affectus, nec urbium delicias requirant, sed quod necesse habuerint, cellararius et praepositus praevideant. [j 1Kb] Ipsi vero infirmi tanta sollicitudine admoneantur, ut de ore eorum nec quantuluscunque vel levis sermo murmurationis procedat; sed in sua infirmitate cum hilari mente sine intermissione et [k 9Kb] tulta murmurationis occasione, et vera cordis compunctione [Col. 1092B] semper Deo gratias agant. Et [l 3Kb] frater qui eis ministrat, nullo pacto offendere [m 1Kb] audeat. Quod si aliquis, ut diximus, ex ore eorum murmurationis processerit scrupulus, ab abbate increpentur, et ne talia supra dicta facere praesumant, admoneantur: ita ut ille eos accuset, qui hoc ministerium injunctum habet.



 XXV.---EX REGULA CUJUSDAM (cap. 15).

[n 1Kb] Horum cura qui infirmitatibus detinentur, qualis esse debet, [o 1Kb] pietas auctoris declarat, cum dicit: Quaecunque vultis, ut vobis faciant homines, et vos facite eis [p 1Kb] similiter (Matth. VII). Licet hoc in omnibus sit agendum, praecipue tamen in infirmantium cura haec praeceptio est exhibenda: quia Dominus dixit, infirmus fui, et [q 1Kb] venistis ad me (Matth. XXV). [Col. 1092C] Ita ergo cura infirmis quaerenda est, ac si praesenti Christo ministrare putetur. Re vera etenim quicunque pro Christo infirmis curam impendit, Christo in infirmis ministrat. Sic tamen abbatis cura sit, ut separatim cellam habeant cum omnibus opportunitatibus, ut nullum exteriorem laborem sentiat, qui [Col. 1093A] infirma carne poenam portat. Quod si tempus poposcerit, sicut tempus quadragesimae, ut caeteri vitam mutent, infirmis semper [a 1Kb] cedendum est, ut tam potus quam cibaria uberius ministrentur. Balnearum usus vel cura medendi summo adhibeatur studio. Sanis vero praecipue juvenculis tardius concedatur. Abbas talem curam de infirmis habeat, qualem se recipere a Domino sperat: ut nec a cellarario nec a ministro negligentiam infirmi sentiant. Decrepita vero aetate fessis talis sit cura, quatenus nulla in eis negligentia, sed juxta arbitrium abbatis, prout cuique necessarium esse viderit consideratione pia eorum imbecillitati concedatur. Non enim hi possunt Regulae subjacere, sed potius pietatis in eis impendendus est affectus.


[Col. 1093B]
 XXVI.---EX REGULA MAGISTRI (cap. 28).

[b 1Kb] Infirmis certa jejunia resolvantur, et quando fratres ad sextam reficiunt, infirmi tertia recreentur, absque illis qui graviter [c 1Kb] defessi sunt: quia illis nulla hora decernitur, in quibus timetur mortis eventus. Ideoque quomodo necessitas visa, et pro certo probata quosdam permiserit, recreentur. Si vero sani fratres nona, infirmi sexta reficiant. Sed hoc debet diligenti curiositate probare quibusdam signis, vel agnoscere abbas. Ne quis se fingat [d 1Kb] propter refectionis vitium edacitatisque infirmum. Nam ideo infirmis resolvi jejunia diximus, propter fragilitatem corporis, per quam non possunt adimplere quod cupiunt dicente Scriptura, [e 31Kb] spiritus promptus, caro infirma (Matth. XXVI).


[Col. 1093C]
 XXVII.---Item ejusdem (cap. 69).

[f 1Kb] Fratres aegrotos qui se dixerint esse, et ad opus Dei se non levaverint, et continuo jacuerint, ad culpam non vocentur; sed in refectione solummodo [g 1Kb] succus vel ova aut calidam aquam accipiant, quod vix possunt [h 1Kb] viri taediosi accipere: ut, si se fingunt, vel fame compellantur levari. Si vero post [Col. 1094A] diei dictum surrexerint, excommunicentur. Et ad mensam carnalem non accedant, qui ad spiritalem oratorii non adfuerunt, quia laborem fugerunt, et opus Dei contempserunt. Nam in his talibus agnoscitur diabolus per excusationem taedii [i 1Kb] somnique pigritiam ministrare. Ideoque talem mercedem recipiant. Qui vero frater sine febris membrorumque dolore lassatur, si poenam supra dictae [ [j 1Kb] lassitudini] excommunicationis sustinere non vult, intret tamen in oratorium consueta cum fratribus hora; et si stare non potest jacens in matta velut in oratione psallat. Cui a vicino fratre stante insidietur tamen, ne dormiat. Si vero postea ex toto nihil laboraverit, unam quadram panis minus in annona sua accipiat, et potiones duas subductas. Et hoc tantum, [Col. 1094B] quia vel ad opus Dei surrexit. [k 1Kb] Quia nec justum est, ut otiosus frater contra laborantem fratrem, cui digni laboris merces debetur, aequaliter judicetur; et quia bovi trituranti non alligabitur os (Deut. XXV; I Cor. IX); sic et qui non laborat, si propter justitiam. [l 1Kb] Jam si ex toto non manducat, vel pro taedii qualitate tantum manducet quantum laborans aut sanus, quia impotens, quia ad laborem proclamat se non posse, item ad manducandum judicetur non posse, quia utrumque non posse justitiae convenit, et veram necessitatem ostendit. Si vero ad laborandum non possumus, et ad manducandum juste debere non posse. Per pigritiam enim otiosi gluttonis talis [m 1Kb] agnoscitur aegritudo, cum ad laborandum suo ore praeclamat se non posse, ad manducandum tacet [Col. 1094C] illud non posse. Si sua non vult dicere, aliena mox incipiat lingua audire se ad manducandum [n 1Kb] non velle nolle non posse: quia justitia hoc ostendit, [o 1Kb] ut si in uno homine anima, venter, membra aequaliter conveniunt, sic et una necessitas in his tribus communiter debet sentiri; ut quod in sanitate tres istae res supra dictae communiter possunt, in necessitate [Col. 1095A] vero communiter agnoscitur simul non posse. Nam quare uni rei non posse permittat necessitas, [a 3Kb] et aliae [non] posse permittat, cum in uno hominis corpore anima, venter et membra separatim ipsam necessitatem sentire et sufferre non possunt: quia adhuc anima in nobis omnes sentit dolores, qua abscedente, quid passum fuerit mortuum corpus nescit sentire. O injustitiae nefas! caput torquetur doloribus propter laborem, et venter non torquetur [b 1Kb] propter dilectionem cibi, quasi in alieno corpore ipse venter sit positus.



 XXVIII.---EX REGULA PATRUM (cap. 11).

[c 1Kb] Si quis ex fratribus pro jejunio vel operibus manuum suarum, quae Apostolus praecepit: Operantes manibus nostris, ne quem vestrum gravaremus (I Thess. II; II Thess. III). Is qui talis est monachus [Col. 1096A] est dignus in omnibus. In his si fuerit aliquis infirmitate obsessus, providendus est ab eo qui praeest, qualiter ipsa infirmitas sustentetur. [d 3Kb] Quod si infirmus est animo hujuscemodi frater, [e 1Kb] oportet eum frequentius operari, considerans Apostolum, qualiter corpus suum servituti redegit (I Cor.IX). Hoc autem observandum est, ut in nullo voluntatem suam faciat ille.



 XXIX.---Item ex alia (cap. 12).

[f 1Kb] Id etiam pro custodienda fama specialiter statuimus, ut nullus monachus in infirmitate positus relicto monasterio [g 1Kb] parentum suorum studio commendetur. Quia magis eum saecularium spectaculorum visu aut auditu pollui censemus, quam ab aegritudine posse purgari.



CAPUT XLVI. [a 1Kb] DE SENIBUS VEL INFANTIBUS.


[Col. 1095D]
 I.---EX REGULA SANCTI BENEDICTI.

Licet ipsa natura humana trahatur ad misericordiam [Col. 1096D] in his aetatibus, [b 1Kb] senum videlicet et [c 117Kb] infantum, tamen et Regulae auctoritas eis prospiciat. Consideretur [Col. 1097A] semper in eis imbecillitas, et nullatenus eis districtio Regulae teneatur [a 1Kb] in alimentis; sed sit in eis pia consideratio, [b 2Kb] et praeveniant horas canonicas.



 II.---EX REGULA MAGISTRI (cap. 28).

[c 1Kb] Infantuli [d 1Kb] quarta, sexta et sabbato, in diebus tamen minoribus, hoc est, in hiemis tempore jejunent: aliis vero diebus ad sextam reficiant horam. In aetatis vero diebus quarta, sexta et sabbato infantuli sexta hora reficiant: aliis vero diebus tertia recreentur. Quia in majoribus diebus [e 1Kb] minor est aetas in viribus, [f 1Kb] sicut et sustinendi sensu discreta. Sed infantes ad hanc relaxationem tales permittimus, qui [g 1Kb] intra duodecim annos degunt aetate. Ampliori vero qui fuerit, ad formam teneatur majorum. Nam [Col. 1098A] justo judicio infantuli, et senio provecti, et infirmi aequali debent refectionum judicio relaxari.



 III. EX REGULA SANCTI CAESARII EPISCOPI (cap. 5).

[h 1Kb] Servum proprium nulli nec abbati liceat in servitio suo habere: sed, si opus habuerit, in solatium suum de junioribus accipiat. Et si potest fieri, aut difficile, aut nullus unquam in monasterium infantulus parvulus, nisi ab annis sex aut septem, qui jam et litteras discere, et obedientiae possit obtemperare, suscipiatur. Nobilium filii, sive ignobilium, ad nutriendum aut [i 1Kb] ad docendum penitus non accipiantur.



 IV.---EX REGULA SANCTI FRUCTUOSI (cap. 8). Qualiter debeant senes gubernari in monasterio.

[j 1Kb] Solent plerique novitii senes venire ad monasterium, et multos ex his cognoscimus [k 1Kb] necessitatis [Col. 1099A] imbecillitatem polliceri [a 1Kb] pactum, non ob religionis obtentu. Cum tales reperti fuerint, acrius necesse est arguantur: et inter caetera [b 1Kb] instrumenta, nisi ad interrogata non loquantur. Habent enim et ipsi consuetudinem mores pristinos nunquam abhorrere, et ut olim fuerunt docti, vanis fabulis evagari. Et cum forte ab aliquo fratre spiritali corriguntur, continuo in iracundiam prosiliunt, et per diuturnum tempus tristitiae morbo stimulantur; et a rancore malitiae penitus non desistunt. Et cum frequenter et immoderate in tali vitio dilabuntur, tristitia cum deserit, solita consuetudine in fabulis et risu frena laxantur. Proinde cum tali cautione in coenobio introducantur, ut die noctuque non fabulis evagentur, sed singultu et lacrymis, cinere et cilicio versentur, et retroacta [Col. 1099B] peccata cum gemitu cordis poeniteant, et poenitendo ulterius non committant. Et quantum habuerunt in peccando pravam suae mentis intentionem, [c 1Kb] duplum habeant in lamentando plenam devotionem. [d 1Kb] Quia per LXX et eo amplius annos [e 1Kb] arrupte peccaverunt, et ideo congruum est ut arcta poenitentia coerceantur. Quia et medicus tanto profundius vulnera abscidit, quantum putridas carnes videt. Tales ergo per poenitentiam veram corrigantur [f 1Kb] ut si noluerint, excommunicatione continuo emendentur. Quod si bis sexies admoniti, ab hoc vitio non fuerint emendati, deducantur in conventu majorum, et ibidem denuo discutiantur. Et si se corripere non permiserint, foras projiciantur. Eos vero senes, quos quietos, simplices et obedientes, [g 1Kb] in oratione frequentes, et tam [Col. 1099C] propria quam aliena peccata deplorantes et quotidie de vita periclitantes, et Christum semper in ore habentes [h 3Kb] [si] secundum vires otio non vacantes, et non suo, sed majorum arbitrio pendentes, et propinquitatis affectum perfecte deserentes, et cuncta, quae possident non suis, sed Christi pauperibus erogantes, et nihil sibimet servantes, et dilectionem Dei et proximi tota mente et fortitudine tenentes, et die noctuque in lege Domini meditantes esse cognoscimus, pia miseratione sicut infantulos foveri, sicut patres honorari [Col. 1100A] mandamus: ita ut a pistrino et coquinarum vice excusentur, ab agro et duro labore quieti, [i 1Kb] vacentur, excepto quod aliqua leviora opera eis injungantur, ne fessa aetas ante tempus frangatur. Cibi tamen quibus reficiuntur, teneri et molles ex industria ab hebdomadariis coquantur, et carnes et vinum propter imbecillitatem moderate eis praebeantur, et omnes ad edendum in una mensa copulentur, aequaliter cibo et potu uno reficiantur. Vestimentum vero et calceamentum sic eis praebeatur, ut [j 1Kb] absque foco frigoris ab eis asperitas arceatur.



 V.---Item ex eadem Regula (cap. 6)

[k 1Kb] Eligatur cellararius bonae patientiae probatus, quem communis elegerit [l 1Kb] collatio, et ab omni excusetur monasterii servitio et [m 1Kb] coquinae officio, ita ut semper [Col. 1100B] cellarium teneat propter ipsos parvulos, senes, infirmos vel hospites. Si major fuerit congregatio, junior ei detur pro ipso servitio discurrendo, qualiter ipsi infantes ab ipsius imperio ad horas congruas copulentur, et accipiant alimentum. A sancto Pascha usque ad Kalendas Octobres manducent per singulos dies quatuor vices, [n 3Kb] ab [octavo] Kalendis Octobribus usque ad Kal. Decembres tres vices. A Kalendis Decembribus usque ad sanctum Pascha in potestate sit ipsius cellararii. Caeterum vero sic instruantur, ut absque benedictione et imperio nihil in ore suo mittere debeant. Qui et ipsi infantes suum habeant decanum, [o 1Kb] qui plus de eis intelligit [p 1Kb] , ut Regulam super eos observet; et ab eo semper admoneantur, ne aliquid absque regula faciant aut loquantur, ne in [Col. 1100C] mendacio, furto vel perjurio deprehendantur. [q 1Kb] Quod si in aliquo, quae diximus, deprehensi fuerint, continuo ab ipso decano virga emendentur. Et ipse cellararius eis pedes et vestimenta lavet. Et qualiter in sanctitate proficiant, cum omni intentione edoceat: ut a Domino plenam remunerationem accipiat, et veritatis praecepta dicentis audiat, qui ait: Sinite parvulos venire ad me, [r 1Kb] ne prohibeatis eos, [s 1Kb] talium est enim regnum coelorum (Matth. IX; Marc. X; Luc. XVIII).


[Col. 1101A]
 VI.---ITEM EX REGULA SANCTI ISIDORI (cap. 13 [a 1Kb] .

Hi autem, qui vetustate corporis consumpti, aut tenera aetatis fragilitate detenti sunt, non sunt quotidianis exercendi jejuniis. Ne aut senescens aetas, antequam moriatur, deficiat, aut crescens priusquam proficiat, cadat: et ante intereat, quam bonum facere discat.



 VII.---ITEM EX REGULA MAGISTRI [b 1Kb] .

Infantuli vero intra duodecim annos non solum nullo tempore in via jejunent: sed etiam nullo die jejuni de monasterio egrediantur, duntaxat si in proximo non mittuntur, unde ante tertiam in aestate, aut ante sextam in hieme exspectentur, in quibus horis constitutum est eis debere reficere.



 VIII.---EX REGULA CUJUSDAM (cap. 24).
[Col. 1101B]

Infantes in monasterio quanta cura et disciplina sint nutriendi, multis didicimus documentis. Debent [Col. 1102A] enim nutriri cum omni pietatis affectu et disciplinae ministerio, ne desidiae vel lasciviae vitio sub tenera aetate maculati [c 1Kb] aut vix aut nullatenus possint postea corripi. Sit ergo in eis tanta cura, [d 1Kb] ut nunquam sine seniore huc atque illuc liceat deviare; sed semper [e 1Kb] ab eis disciplinae retenti, et timoris Dei ac amoris doctrina imbuti ad cultum instruantur religionis. Habeant lectionis usum, ut sub puerili aetate discant [f 1Kb] quod ad perfectam deductam proficiant. In refectorio per se mensam habeant juxta seniorum mensam positam. Seniores tamen vel duo, seu amplius, de quorum religione non dubitatur, cum eis sedeant: ut semper timore anteposito sub metu seniorum nutriantur. Quibus vero horis reficiant, vel somnum capiant, abbatis arbitrio pensandum est, ut in omnibus virtutum [g 119Kb] custodia [Col. 1102B] discretio reperiatur.



CAPUT XLVII. DE HEBDOMADARIO LECTORE.


[Col. 1101C]
 I.---EX REGULA SANCTI BENEDICTI.

[a 2Kb] Mensis fratrum edentium lectio deesse non debet. Nec [b 1Kb] fortuitu casu, qui arripuerit codicem legere audeat ibi: sed lecturus tota hebdomada, Dominica [Col. 1102C] ingrediatur. Qui ingrediens post missas, et communionem petat ab omnibus pro se orari, ut avertat ab ipso Deus spiritum elationis, et dicatur hic versus in oratorio tertio ab omnibus [c 1Kb] ipso tamen [Col. 1103A] incipiente: Domine, labia mea aperies, et os meum [a 2Kb] annuntiabit laudem tuam; et sic accepta benedictione ingrediatur ad legendum. Summumque fiat silentium ad mensam, [b 115Kb] ut nullius mussitatio vel vox, nisi solius legentis, ibi audiatur. Quae vero necessaria sunt comedentibus et bibentibus c 3Kb] sic sibi [Col. 1104A] vicissim ministrent fratres, ut nullus indigeat petere aliquid. Si quid tamen opus fuerit [d 1Kb] sonitu cujuscunque signi potius petatur quam voce. Nec praesumat ibi aliquis de ipsa lectione aut [e 1Kb] aliunde quidquam [f 1Kb] requirere [g 1Kb] ne detur occasio; [h 17Kb] nisi forte prior pro aedificatione voluerit aliquid breviter dicere. [Col. 1105A] [a 3Kb] Frater autem hebdomadarius [b 30Kb] accipiat mixtum, priusquam incipiat legere [c 58Kb] propter communionem sanctam, [d 1Kb] et ne forte grave sit ei jejunium sustinere: postea vero cum coquinae [e 1Kb] hebdomadariis et servitoribus reficiat. Fratres autem non per ordinem legant aut cantent, sed qui aedificent audientes.



 II.---EX REGULA PATRUM (cap. 30).

[f 1Kb] Ad mensam autem specialiter nullus loquatur, [g 1Kb] nisi qui praeest, [h 1Kb] vel qui interrogatus fuerit.



 III.---ITEM SANCTI PACHOMII (cap. 29 [i 1Kb] ).

Cum autem ad vescendum venerint, sedebunt per ordinem statutis locis, et operient capita.



 IV.---Item ejusdem (cap. 30).

[j 1Kb] Statimque cum tibi a majore fuerit imperatum, [Col. 1106A] ut de alia mensa ad aliam [k 1Kb] transire debeas, in nullo penitus contradicens: [l 1Kb] nec audeas ante praepositum domus tuae manum in mensam extendere, [m 91Kb] nec circumspicias vescentes alios.



 V.---ITEM EJUSDEM (cap. 31).

Unusquisque praepositorum docebit in domo sua quomodo debeant [n 1Kb] cum disciplina, consuetudine comedere. Quod si aliquis vel locutus fuerit, vel riserit in vescendo, aget poenitentiam, et in eodum loco protinus increpabitur, [o 1Kb] stabitque, donec alius surgat de vescentibus.



 VI.---Item ejusdem (cap. 33).

[p 1Kb] Si aliquid necessarium fuerit in mensa, [q 21Kb] nemo audebit loqui, sed ministrantibus [r 1Kb] signum sonitu dabit.


[Col. 1107A]
 VII.---EX REGULA SANCTI ISIDORI (cap. 23).

[a 1Kb] Refectorium pariter cunctis fratribus unum erit. Ad singulas mensas deni convescentes resideant. Reliqua turba parvulorum astent. Tempore convescentium fratrum omnes disciplinae gerant silentium, obtemperantes Apostoli praeceptis, qui dicit: Cum silentio operantes, suum panem manducent (II Thess. III). Unus tamen in medio residens, [b 1Kb] benedictione accepta, de Scripturis aliquid legat, caeteri vescentes tacebunt lectionem intentissime audientes [c 1Kb] ut sicut corporalis cibus refectionem corpori praestat, ita mentem [d 3Kb] spiritalis sermo reficiat. Nullus ad mensas clamor excitetur. Soli tantum praeposito sollicitudo maneat in his, quae sunt vescentibus necessaria. [e 1Kb] Abbas citra languoris necessitatem cibos in [Col. 1107B] conspectu pariter cum fratribus sumat; neque aliud quam caeteri [f 1Kb] neque cultius, quam ea quae in commune consistunt, praeparari sibi quippiam expetat. Sicque fiat, ut dum praesens est, omnia diligenter administrentur: et dum communia sunt, salubriter et cum charitate sumantur. Aequalia quippe erunt [g 1Kb] mensarum omnium fercula, simillimisque alimentis cuncti reficiendi sunt fratres: Quidquid praesens refectio dederit omnes sine murmuratione percipiant: neque id desiderent, quod edenti voluptas appetit, sed quod naturae necessitas quaerit; scriptum est enim: Carnis curam ne feceritis in desideriis (II Cor. VII).



 VIII.---EX REGULA SANCTI FRUCTUOSI EPISOPI (cap. 5).
[Col. 1107C]

[h 1Kb] Cum hora nona ad vescendum convenitur, dicto psalmo residentibus aliis [i 1Kb] unus legat in medio, in cibo sit strepitus nullus. Nemo comedens loquatur. Si quid deest in mensa, is qui praeest, signo [Col. 1108A] dato vel nutibus silenter petat, et indicet ministranti, quid inferri, vel quid auferri sit a mensa necesse. Priusquam ad mensam conveniant, praecedat oratio. Postquam a mensa surrexerint, sequatur oratio. Nec ante quisquam alicubi praesumat progredi, quam coram [j 2Kb] altario Christo gratiarum resolverit actiones.



 IX.---EX REGULA SANCTI AURELII EPISCOPI (cap. 48 [k 1Kb] ).

Sedentes ad mensam quotidie omni tempore, dum cibus sumitur, legatur: ut uterque homo, exterior cibo, interior verbo Dei reficiatur: quia scriptum est: Non in solo pane vivit homo: sed in omni verbo Dei (Luc. IV).



 X.---EX REGULA BEATI CASSIANI (cap. 36 [l 1Kb] ).
[Col. 1108B]

Reficientibus autem fratribus sanctae lectiones ad mensam legantur propter superfluas et otiosas fabulas, et maxime contentiones, quae frequenter solent ad mensam generari. Et nullus vel mutire sit ausus, praeter illum, qui decaniae praeest. Decanus autem si quid in mensam inferri, vel de mensa auferri necesse est, sonitu potius aut aliquo signo, quam voce significet. Quantum autem alius reficiat, nullus invicem vagantibus oculis curiosius notet: sed unusquisque ante se aspiciat.



 XI.---EX REGULA TARNATENSI (cap. 8).

Ad mensam loqui specialiter, [m 1Kb] nisi qui interrogatus fuerit, non praesumat. Quod vero necessarium victui fuerit, praeposito decet agnoscere: et quod secundum consuetudinem deest, secretius jubeat ministrari. [Col. 1108C] [n 1Kb] Sedentes ad mensam, lectionem quae legitur, cum silentio audituri. Si vero defuerit persona lectoris, ad instar cibi sacrarum Scripturarum meditatio ruminetur: ne escam tantum corpus accipiat; [Col. 1109A] sed verbo Dei anima pascatur esuriens. [a 1Kb] Orationibus vacate horis et temporibus institutis. [b 1Kb] Psalmis et hymnis, cum Dominus exoratur, ea plantentur in corde, quae proferuntur in voce.



 XII.---ITEM EX REGULA ORIENTALIUM (cap. 131).

[c 1Kb] Quod si aliquis locutus fuerit, vel riserit in vescendo, increpetur et agat poenitentiam. [d 1Kb] Si quis ad manducandum tardius venerit absque majoris imperio, similiter agat poenitentiam, aut ad cellam suam jejunus revertatur. [e 1Kb] Si aliquid fuerit necessarium in mensa, nemo audebit loqui: sed ministrantibus [f 1Kb] soni signum dabit. [g 1Kb] Ministri vero absque his, quae in commune fratribus parata sunt, nihil aliud comedant: nec mutatos cibos sibi audeant praeparare. [h 1Kb] Nemo plus alteri dabit, quam [Col. 1109B] alter accepit. Quod si obtenditur infirmitas, praepositus domus perget ad ministros aegrotantium, [i 1Kb] et his, quae necessaria sunt, accipiet.



 XIII.---EX REGULA MAGISTRI (cap. 29).

[j 1Kb] In aestatis vel hiemis utroque tempore, cum ad sextam vel nonam horam reficitur, singuli praepositi de singulis decadis vicibus hebdomadas singulas legendo ad mensas exerceant. Sed tunc de illa decada praepositus non legat, de qua alter praepositus in coquinae servitio occupatur: ne dum unus legit et alter coquit, vitia suorum fratrum ad mensas non sit, qui praesens emendet. Qui praepositi singulis vicibus in legendo ad missas, cum singulas expleverint hebdomadas, singulos fratres litteratos per singulas vicibus septimanas ad legendum constituant: ut [Col. 1109C] omnes possint vicibus de singulis decadis legere litterati. Et postquam omnes fratres in legendo suas expleverint septimanas, singuli recapitent ad invicem praepositi: ut nunquam desit carnali refectioni esca divina, sicut dicit Scriptura: Non in solo pane vivit homo, sed in omni verbo Dei (Luc. IV). Ut dupliciter fratres reficiant, cum ore manducant, et auribus saginantur. Cujus ergo in hebdomada talis [Col. 1110A] debet esse introitus dominico die quo hebdomadarii coquinae ingrediuntur in septimanam. Tunc et iste frater ad sextae horae refectionem post versum et orationem mensae, cum abbas in sua cathedra sederit, antequam [k 1Kb] canister cum consuetis panibus trocleae fune descendat, tunc insinuet voce sua, is qui lecturus est dicens: Jubete, domini mei, orare pro me, quia ingredior in hebdomada lectionis mensalis. Mox surgens abbas cum omni congregatione fixis in terra genibus oret cum eo. Et cum surrexerint, dicat novus hebdomadarius hunc versum: Domine, labia mea aperies, et os meum annuntiabit laudem tuam (Psal. L). [l 1Kb] Respondentibus secum cunctis. Post versum vero dictum, mox primo abbati, deinde omnibus pacem tradat. Deinde in [Col. 1110B] medio omnium mensarum sibi ordinet sellam; et post omnium sessionum ad mensas petita benedictione sedeat ipse in sella cum codice. Et cum primum mensae abbas cum omnibus acceperit merum, et ipse similiter suum merum [m 1Kb] propter sputum sacramenti accipiat, et sic incipiat legere. Legat namque quotidie Regulam hanc posito ad diem signo huc usque legerit; ut sequenter quotidie tamen omnia perlegantur; ut per vices hebdomadum et finiri possit, et recapitari legendo. Qui hebdomadarius, cum septimanam suam legendo expleverit, signum sequenti successori ostendat, unde prosequatur, qui coeperit septimanam. Qui et ipse finiendo et recapitando hebdomada sua signum successori demonstret. Legat namque disposite, [Col. 1110C] non urgendo, [n 1Kb] ut apertius occupati ea auditores agnoscant, quae eos factis oporteat adimplere. [o 1Kb] Et ut si qua sunt ambigua aut obscura, et apertius ea non intelligunt fratres, aut interrogatus a fratribus, aut ultro aliqua abbas exponat. [p 1Kb] Nam si supervenerint forte mensae monasterii, laici propter detractionem futuram in saeculo, cum secreta Dei saecularis agnoverit, si placuerit abbati, aliam lectionem [Col. 1111A] cujuscunque codicis legat, ut secretum monasterii vel mensura vitae sanctae constituta in disciplinam ab irrisoribus non sciatur. Legat namque aliam lectionem, posito tamen in Regula signo. Nam si talis laicus ad mensam monasterii detineatur, de quo certus [a 3Kb] sit abbas, quod non solum admirari possit constituta divina, sed etiam hujus religiositatis sit [abbas] qui in conversatione possit esse pedissequus, et ad mores possit trahi divinos, in hujus lector adventum ad mensam Regulam subsequatur. Nam illi debent Regulam audire monasterii, qui illam possunt merito observare. Ideo ad mensam hora refectionis debetur Regula legi, quia tunc omnis congregatio ad manducandum in unum [b 1Kb] collecta sine excusatione tunc lectio observantiae [Col. 1111B] vel emendationis ab omnibus audientibus juste poterit observari; ut omnia Regulae omnes audiant, et nullum praetereat aliquid: ut quod omnes audierint, eos factis oporteat adimplere. Ipsi vero fratri in septimana sua, cum in hoc opere occupatur, septimanarii [c 1Kb] de omnibus mensis mensae suae illatis [d 16Kb] scutellas levent, servante Cellarario panis eis mensuram vel consuetum numerum potionum. Et post omnium levationem, [e 1Kb] petita benedictione, et ipse reficiat. Ideo enim diximus Regulam monasterii quotidie legi ad mensas, ut nullus frater excuset se ignorantiae facientis non emendare. Nam cum quotidie in usu ipsa Regula mittitur, ex notitia melius observatur: ne forte dicat se frater nescire, quod possit per obedientiam adimplere. Nam tempore [Col. 1111C] ipso refectionis cum legitur Regula, ut solliciti omnium fratrum excitentur, auditus, de singulis [Col. 1112A] mensis, quos voluerit fratres, [f 1Kb] quod lectum est abbas interroget; ut cum unusquisque frater recitaverit, quod audivit, agnoscatur plus lectioni intendisse illa hora, quam ventri: ut cum surdus negligens non narraverit, quod audivit, plus carnem judicetur amasse, quam animam. Qui mox de negligentia ab abbate juste corripi debet: ut dum unusquisque frater interrogatus timet erubescere, mentem suam alibi non faciat aberrare: sed in hoc intendat, quod legitur. [g 1Kb] Qui hebdomadarius tandiu ad mensam cum fratribus (Locus corruptus): quibus se levantibus, posito in Regula signo, levant se et ipse cum codice, versu vel oratione ab omnibus adimpleta, respondeat cum omnibus: Deo gratias. Et statim residens ad mensam suam ab hebdomadariis [Col. 1112B] servatam refectionem vel potionum mensuras [h 1Kb] signatas aut ab abbate aut a praepositis omnia et ipse percipiat.



 XIV. EX REGULA CUJUSDAM (cap. 9).

[i 1Kb] Ad mensam vero nullus penitus praeter abbatem, vel cui ipse praeceperit pro communi necessitate fratrum loqui praesumat: sed omnes [j 1Kb] intento animo gratias reddentes Creatori in cordibus suis cibi ac potus solidae mensurae largitione fruantur. Portarius vero qui pro variis causis eloquium expetierit abbatis, loqui permittatur. Quia forsitan talis supervenit necessitas, quae moram habere non debeat. [k 1Kb] Ante mensam vero semper capitulum Regulae unum, aut amplius, si abbati placuerit, legatur: ut cum cibus carnem reficit, lectio animam satiet. Haec omnia [Col. 1112C] cum gravitate animi et moderatione leni fiant, quatenus in his omnibus Dominus delectetur.



CAPUT XLVIII. DE MENSURA CIBORUM.


[Col. 1111D]
 I.---EX REGULA SANCTI BENEDICTI.

Sufficere credimus ad refectionem quotidianam [Col. 1112D] [a 1Kb] tam Sextae, quam nonae [b 4Kb] omnibus mensibus cocta duo pulmentaria propter diversorum infirmitates, [Col. 1113A] [a 1Kb] ut forte qui ex uno non poterit edere, ex alio reficiatur. Ergo cocta duo [b 2Kb] pulmentaria fratribus omnibus [Col. 1114A] sufficiant. [c 1Kb] Et si fuerit unde poma [d 2Kb] aut nascentia leguminum, addatur et tertium. [e 11Kb] Panis libra [Col. 1115A] una propensa sufficiet in die, sive una sit refectio, sive prandii, et coenae. Quod si coenaturi sunt, [a 1Kb] de eadem libra tertia pars a Cellarario reservetur reddenda coenaturis. Quod si labor forte factus fuerit major, in arbitrio et potestate abbatis erit, si expediat, aliquid augere, remota prae omnibus crapula: et ut nunquam subripiat monacho indigeries: [b 1Kb] quia nihil sit contrarium omni Christiano, [c 29Kb] quomodo crapula, [Col. 1116A] sicut ait Dominus noster: Videte, ne graventur corda vestra [d 1Kb] in crapula (Luc. XII). [e 1Kb] Pueris vero minori aetate non eadem servetur quantitas, sed minor, quam majoribus, servata in omnibus parcitate. [f 7Kb] Carnium vero quadrupedum omnino ab omnibus abstineatur comestio, praeter omnino debiles et aegrotos.


[Col. 1117A]
 II.---EX REGULA SANCTI COLUMBANI (cap. 3).

[a 1Kb] Cibus sit vilis et [b 1Kb] vespertinus monachorum, satietatem fugiens; et potus ebrietatem, ut et sustineat, et non noceat. Olera, legumina, farina aquis mixta cum parvo [c 1Kb] panis paximatio: ne venter oneretur, et mens suffocetur. Etenim [d 1Kb] utilitati [e 1Kb] et usui tantum consulendum est aeterna desiderantibus praemia. Et ideo temperandus est vitae usus, sicut temperandus est labor. Quia haec vera discretio, ut possibilitas spiritalis profectus cum abstinentia carnem macerante [f 1Kb] retentetur. [g 45Kb] Si enim modum abstinentia excesserit, vitium, non virtus erit. Virtus enim multa sustinet bona et continet. Ergo quotidie jejunandum est, sicut quotidie reficiendum est. Et dum quotidie reficiendum est, vilius et parcius [Col. 1117B] corpori indulgendum. Quia ideo quotidie edendum est, [h 3Kb] quia quotidie reficiendum est. Sicut quotidie orandum est, quotidie laborandum est, quotidie legendum est.



 III.---ITEM EX REGULA SANCTI ISIDORI (cap. 11).

[i 1Kb] Per omnem autem hebdomadam fratres viles olerum cibos et pallentia [j 1Kb] utantur legumina. In [Col. 1118A] diebus vero sanctis [k 1Kb] interdum cum oleribus [l 1Kb] levissimarum carnium alimenta. Non enim erit ad saturitatem reficiendum corpus, ne forte intereat animus. [m 1Kb] Nam ex plenitudine ventris cito excitatur luxuria carnis. Qui autem appetitum edacitatis reprimit, sine dubio lasciviae motus restringit. Tanta cum discretione reficiendum est corpus, ut nec nimia abstinentia debilitetur, nec superflua edacitate per lasciviam moveatur. In utroque enim temperantia adhibenda est, scilicet ut et vitia carnis non praevaleant, et [n 1Kb] virtus ad ministerium bonae operationis sufficiat. Quicunque ad mensam residens a carnibus et vino se abstinere voluerit, non est prohibendus. Abstinentia enim non prohibetur, sed potius collaudatur; tantum ne ex contemptu creatura Dei [Col. 1118B] humanis concessa usibus exsecretur.



 IV.---Item ex eadem (capite ipso).

[o 1Kb] In utrisque temporibus refectio mensae tribus erit pulmentis, olerum scilicet et leguminum; et si quid [p 1Kb] tertium fuerit, [q 1Kb] pomorum. [r 1Kb] Ternis quoque poculis fraterna reficienda est sitis. In observatione autem Quadragesimae, sicut fieri solet, [s 1Kb] post expletum [Col. 1119A] jejunium pane solo [a 1Kb] vel aqua contenti omnes erunt. Vino autem et oleo omnes abstinebunt.



 V.---Item ex eadem (capite ipso).

Laici [b 1Kb] ministri mensis monachorum nullatenus intererunt. Neque enim potest illis mensae communis esse locus, quibus est diversum propositum. Monachi autem cum a mensis surrexerint, ad orationem omnes concurrant. [c 1Kb] Quod mensae redundaverit, omni cura servatum egentibus dispensabitur. In refectione monachorum a diebus Pentecostes usque ad autumni principium tota aestas [d 1Kb] interdiana prandia invitat.



 VI.---EX REGULA SANCTI FERREOLI EPISCOPI (cap. 34).
[Col. 1119B]

Illud itaque statuimus ut ad mensam fratribus congregatis, de his quae apponuntur [e 1Kb] nemo alterius aut praesumat aut rapiat portionem, nec frequentius caeteris manum [f 31Kb] parapsidi importunus immergat, propter illud Apostoli: Alius quidem esurit, alius autem ebrius est (I Cor. XI). Et iterum: Esca ventri, et venter escis, Deus autem hunc et haec destruet (I Cor. VI). Et iterum: Non est regnum Dei esca et potus; sed justitia, et pax, et gaudium in Spiritu sancto (Rom. IV). Et iterum: Hujusmodi enim Christo Domino nostro non serviunt (Rom. XVI). Et iterum: [g 23Kb] Quorum Deus venter, et gloria in confusione ipsorum (Phil. III).



 VII.---EX REGULA SANCTI AURELIANI (cap. 50).

[h 1Kb] Carnes in cibo nunquam sumantur. [i 1Kb] Pulli vero [Col. 1120A] et altilia cuncta in congregatione non ministrentur, infirmis tantum praebeantur, et accipere liceat. Pisces vero certis festivitatibus, aut quando sanctus abbas indulgentias facere voluerit, tunc procurentur.



 VIII.---Item ex eadem.

[j 1Kb] Cibaria quotidie ad refectionem tria, [k 1Kb] ad prandium duo, ad coenam duo. [l 1Kb] Bibere ad refectionem, id est, in aestate [m 1Kb] merum et tres [n 1Kb] caldellos, ad prandium tres tantum: ad coenam in aestate mensibus Junio, Julio et Augusto ternos. Reliquis vero diebus ad coenam binos bibant. In festivitatibus vero et quando abbas indulgentias voluerit facere, et cibaria, quantum ipse voluerit, [o 1Kb] et recentes addantur. Quotidiana vero olera caseo et oleo semper condiantur. [p 1Kb] Juniores binos ad prandium, binos ad coenam [Col. 1120B] accipiant; si jejunaverint, ternos.



 IX.---EX REGULA MAGISTRI (cap. 26).

[q 1Kb] Sufficere namque credimus ad refectionem quotidianam, tam sextae quam nonae, omnibus [r 1Kb] mensibus cocta duo pulmentaria, et tertium quodcunque fuerit crudum cum pomis. Medius panis pensans libram singulis fratribus in die sufficiat secundum formam divinae dispensationis, cum medium panis [s 3Kb] coelestis corvus Paulo servo Dei quotidie vescendum paraverit. Quando ergo ad sextam horam tempore aestivo vel aliis temporibus reficiunt, tertia quadra ipsius Dominici panis a cellarario subtracta sera ante illud crudum pulmentarium inferendum mensis ponatur. Et ideo in cellario diximus eas quadras [Col. 1121A] de omnium annonis [a 1Kb] antecessus subtrahi, ne forte cum integrae annonae in mensis fuerint positae, et forte adveniens frater novitius nesciens adhuc mensuram Regulae putet sibi iterato ad coenam reponi, ad prandium explicet totum, et sera cum pomis habeat nihil: aut frater multum edere amans, quamvis mensuram noverit Regulae, cum petenti Regulae vult satisfacere, ad horam totum eligat manducare, et ad seram putet se esse contemptum. Quae omnes quadrae cum fuerint in cellario reservatae, sera [b 1Kb] ejectae, et in mensa abbatis, et ab eo signatae, sicut consuetudo ostendit, prius sibi [c 1Kb] vel mensae suae tollat, et residuae a cellarario levatae per singulas mensas ponantur [d 1Kb] tollentibus: ut ipsae solae partes cum crudo quocunque pulmentario mixto cum pomis, vel [Col. 1121B] si quid de pulmentariis prandii remanserit, fratrum coenae sufficiant. Nam die Dominico, vel aliis diebus festis, [e 1Kb] sed et propter extraneas advenientes personas quovis die [f 1Kb] quidquid abbas in cibo voluerit, ut pote majori conceditur, [g 1Kb] vel dulciorum aliqua secundum testimonium quod legitur in Vitis Patrum. Ubi pro diebus festis delicatum petierunt a Domino cibum, et apparuit eis cum favo angelus. Tantum est ut consideret aequalitatem, et fugiat corruptibilem nimietatem. Minoribus vero duodecim annis minus a libra panis in die sufficiat.


[Col. 1122A]
 X.---EX REGULA CUJUSDAM.

Mensae administratio vel observatio quanta aequalitate vel sobrietate percurri debeat, abbatis scientia est trutinandum, ut in omnibus, sicut decet Dei ministros, religionis vigeat fomes. Ministrandus est namque omnibus aequa libratione tam potus quam cibus, prout tempus, sive solemnitates, sive abstinentiae, sive quotidiani usus poposcerint. Quotidianis enim diebus [h 1Kb] sufficere credimus duo fercula, exceptis pomorum donis, leguminibus, vel de oleribus [i 1Kb] conferta, seu farinae qualibet conspersione. Omnibus etenim aequa mensura ministrandum, praeter si aetas infirmior, quae sustinere non valeat, aut aegritudo corporis, et [j 1Kb] novellae conversionis novitas improbata sufficere non queat; quod abbatis judicio [Col. 1122B] pensandum est. [k 228Kb] Potus vero [si] sicerae liquoris, [l 1Kb] id est, cervisiae, mensura solita tribuatur. [m 1Kb] Si voluntas fuerit, vel labor, vel festus dies, vel [n 1Kb] hospitis adventus pia precatio exagitaverit, [o 1Kb] vino potio augenda est. Et si duabus vicibus reficiendum sit, [p 1Kb] praeter vini potionem [q 1Kb] similis regula servetur. Festis vero diebus, pro reverentia sanctae solemnitatis, pluribus cibis, id est, ternis, vel quaternis sunt corpora reficienda: sic tamen ut, si plura sunt cibaria numero, sint minora: ut corpora necessario cibo reficiantur, non nimia satietate damnentur. Sedentes [Col. 1123A] vero ad mensam fratres nullus alterum comedentem sublimatione oculorum respiciat, nec alterius mensuram cibi vel potus iniqua consideratione oculorum respiciat. Quando in mensam cibus administratur, nullus prius cibum comedat, quam signum ad benedicendum insonet. Abbas vero vigilet ut confestim, cum cibus ministratus fuerit, signum tangere procuret, et omnes, cum signum audierint, [a 1Kb] una voce benedictionem rogent: quorum vocem abbas subsequatur dicens: Dominus dignetur benedicere. Hoc ad omnia fercula vel pomorum ac potus administrationem observandum est. Illud praecipue decernimus ut nullus alteri dare ex mensura sua vel accipere ab altero praesumat praeter abbatem, vel praepositum, cui ab abbate commissum est. Si vero [b 1Kb] aut [Col. 1123B] novitate, aut temeritate aliquis haec quae supra diximus fuerit transgressus, disciplina Regulae corrigatur pro praesumptae temeritatis audacia.



 XI.---EX REGULA SANCTI FRUCTUOSI.

[c 1Kb] Carnem cuiquam nec gustandi, nec sumendi est concessa licentia. Non quod creaturam Dei judicemus indignam, sed quod carnis abstinentia utilis et apta monachis aestimetur. Servato tamen moderamine pietatis erga aegrotorum necessitudines, vel longe proficiscentium qualitates: ut et volatilium esibus [d 1Kb] infirmi sustententur, [e 1Kb] et longinquo itineri destinati: [f 1Kb] sicut a principe [g 1Kb] vel episcopo [h 1Kb] sperantur, pro benedictione, et obedientia degustare non metuant, servantes apud se de reliquo continentiam. [Col. 1123C] Quod si quis monachus voluerit, et contra sanctionem Regulae usumque, [i 1Kb] veternum vesci carnibus praesumpserit, sex mensium spatio retrusioni et poenitentiae subjacebit. [j 1Kb] Vivant enim solis oleribus [Col. 1124A] et leguminibus, raroque pisciculis [k 1Kb] fluvialibus, vel marinis, et hoc ipsum, quoties opportunitas fratrum, [l 1Kb] vel festivitas solemnitatis dederit alicujus, servata in his vel similibus discretione majoris.



 XII.---EX REGULA SANCTI BASILII (cap. 92).

Interrog. [m 1Kb] Qui non vult his cibis vesci, ex quibus fratres reficiunt, sed alios requirit, si recte facit?---Resp. [n 8Kb] Specialiter hoc ipsum quaerere cibum, contra mandatum est Domini dicentis: Nolite quaerere quid manducetis, vel bibatis (Luc. XII). Et ut magis nos [o 27Kb] attentos faceret ad ea quae dicebat, addidit: Haec enim gentes inquirunt (Matth. VI). Sane debet sollicitudo esse ei qui praeest, ut impleat illud quod scriptum est: Dividebatur autem unicuique, secundum quod opus erat (Act. IV).


[Col. 1124B]
 XIII.---Ex eadem (cap. 92).

Interrog. [p 1Kb] Qui dicit, quia laedit me hoc, et contristatur si ei alius cibus non fuerit datus?---Resp. Apparet quia hic non est fixus in spe illa quam [q 1Kb] Eleazarus habuit. Nec de charitate ejus qui praeest, et sollicitudinem tam sui quam omnium gerit, certus est. Verumtamen absolute neque de his quae laedunt, neque de his quae prosunt, permittitur unicuique suo judicio vel voluntate aliquid agere, sed ejus, qui praeest, judicio committendum est: ut unicuique, prout res vel necessitas expetit, consulat, tunc deinde secundo loco etiam ut in corporalibus usibus secundum Dei voluntatem moderetur.



 XIV.---Item in eadem Regula (cap. 93 [r 1Kb] )
[Col. 1124C]

Interrog. Si oportet eum qui plus laborat, requirere plus aliquid a consuetudine?---Resp. Si propter retributionem Dei laborem suscepit, non hic requirere debet laboris mercedem vel requiem, sed pro [Col. 1125A] his ad promissa festinare, sciens quia sicut pro laboribus mercedes paravit Dominus, etiam pro angustiis consolationes. Verumtamen hi qui praesunt, observabunt regulam illam quae dicit: Dividebatur unicuique, prout opus erat (Act. IV). Debet enim unumquemque praevenire, ut secundum laborem etiam solatia refectionis inveniat.



 XV.---Item ejusdem Regulae (cap. 8).

Interrog. [a 1Kb] Si oportet eum qui se piae ac religiosae vitae dederit etiam continentiam observare?---Resp. Quia in omnibus necessaria sit continentia, manifestum est. Primo omnium et ex eo quod Apostolus Paulus inter fructus Spiritus sancti etiam continentiam nominat (Gal. V). Tum deinde etiam immaculatum ministerium per hanc servari posse designat, [Col. 1125B] cum dicit: In laboribus, in vigiliis, in jejuniis, in castitate (II Cor. II). Et iterum: In labore et fatigatione, in vigiliis multis, in fame et siti, in jejuniis frequenter (II Cor. VI). Et iterum: Omnis qui in agone contendit ab omnibus continens est (I Cor. IX). Et iterum: Macero corpus meum, et servituti subjicio (I Cor. IX). Quod utique non aliter quam per continentiam videtur impleri. Et juventutis tumor ac fervor aetatis velut fraeno restringi et reprimi per solam continentiam potest. [b 1Kb] Non enim expediunt stulto deliciae, secundum Salomonem (Prov.. XIX). Et: Carnis curam, inquit Apostolus, ne feceritis in concupiscentiis (Rom. XIII). Et iterum: [c 71Kb] Vidua,quae in deliciis vivit, mortua est (I Tim. V). Sed exemplum illud divitis in deliciis viventis necessariam [Col. 1125C] nobis ostendit esse continentiam, ne forte et nos audiamus quod audivit et dives: Quia consecutus es bona in vita tua (Luc. XIV). Quomodo autem incontinentia periculosa sit, etiam Apostolus docet, cum eam proprie illis ascribit, quos recedere a Domino dicit; ait enim: In novissimis diebus instabunt tempora periculosa: erunt enim homines seipsos amantes (I Tim. III). Et cum plura malitiae genera enumerasset, ad ultimum posuit: [d 9Kb] Comessores, incontinentes, immites. Sed et Esau malorum suorum quasi fomitem habuit incontinentiam, qui pro uno cibo vendidit primitiva sua (Gen. XXV). Sed et illa prima praevaricatio non aliunde homini nisi per incontinentiam accidit. Omnis sanctorum vita, atque ipsius Domini in carne positi, praesentia quae nobis alia nisi continentiae [Col. 1125D] proponit exempla? Moyses quoque dum continuato quadraginta dierum jejunio astitisse indefessus dicitur Deo, et meruisse legis auxilium humano generi deferre (Exod. XXIV). Elias quoque visione Dei tunc dicitur [Col. 1126A] dignus effectus, cum et ipse simili spatio temporum a cibo se continuisse scribitur (III Reg. IX). Sed et Daniel et trium puerorum meritum apud Deum, quo de omnibus inimicis suis, et de ipso tyranno triumphum coeperunt (Dan. I), non aliunde nisi per continentiam venit. Joannis autem omnis vita continentia fuit. Ab hac etiam Dominus manifestationis suae initia prima patefecit. Continentiam autem dicimus, non quod a cibo penitus abstinendum sit, hoc est enim violenter vitam dissolvere, sed eam qua vitae usus non superfluus, sed necessarius constat: cum refugimus quod suave est, explemus ea quae sola corporis necessitas exposcit: et, ut breviter dicam, omnia quae per passibilem concupiscentiam requiruntur, ab his abstinere virtus est continentiae. [Col. 1126B] Et ideo ergo non solum in esu cibi et, in libidine continentiae virtus agnoscitur, sed cum ab omnibus, in quibus [e 3Kb] delectamur quidem, sed in anima laedimur, abstinemus. Verus ergo continens nec gloriam humanam desiderat, sed a vitiis se continet, et ab ira, et a tristitia, et omnibus quae occupatas tenere consueverunt ineruditas animas et incautas. Pene autem in omnibus mandatis Dei hoc inveniemus, quod unum alteri cohaeret, et separatum aliud ab alio compleri impossibile est. Id tamen praecipue in hac ipsa continentia deprehenditur, quoniam quidem humilis ille deprehenditur, vel judicatur, qui se a superbia continet; et ille renuntiat omnibus facultatibus suis, et secundum Evangelium vendit omnia sua, et dividit, qui sine dubio continet se a pecunia [Col. 1126C] et desiderio. Sed et mansuetus ille erit qui iram continet et cohibet furorem. Quid vero jam vagos oculi visus, et auris auditus, et linguae intemperantiam, aliud quam continentia moderatur et cohibet? Sed et intemperatos risus continentia coercet. Et [f 1Kb] sicut incontinentiae signum est, inordinatis et incompositis moribus agere in risu, cum utique subridendo tantummodo laetitiam mentis oporteat indicari. Indecorum autem est sic crepitantem cum sonitu elevare risum, quod certum est per incontinentiam mentis accidere. Solet etiam evenire invitis, quae res gravitatem et constantiam animi emollire ac resolvere solet. Unde et apud Salomonem, [g 1Kb] Risui inquit, dixi amentiam (Eccli. II). Et: Sicut vox spinarum [Col. 1126D] sub olla: ita risus stultorum (Eccli. VII) Et [Col. 1126D] iterum: Stultus in risu exaltat vocem suam: vir autem sapiens vix tacite ridebit (Eccli. XX). Ostendit autem Dominus in semetipso necessarias quidem carnis habuisse passiones, id est, quae virtutis, ferrent [Col. 1127A] testimonium, velut laborem, fletum et tristitiam. Nusquam autem invenitur risu usus, quantum ad historiam pertinet Evangelii, sed et flere magis invenitur eos qui rident, dicens: Vae vobis qui nunc ridetis, quia flebitis (Luc. II). Nec enim seducere nos debet similitudo nominis risus. Mos namque est Scripturae interdum laetitiam animi affectumque laetiorem risum nominare, sicut ibi Sara inquit: Risum fecit mihi Dominus (Gen. XXI). Et iterum: [a 1Kb] Beati qui flent nunc, quia ridebunt (Luc. VI). Et in Job quod dictum est: [b 33Kb] Os autem veracium replebitur risu (Job VIII). Haec enim omnia nomina pro gaudio animae accipiuntur. Qui ergo liber est ab omni passione, et nihil per incitamenta libidinum gerit, sed continenter et sobrie adversus omne quod potest [Col. 1127B] laedere nititur, hic perfecte continens dicitur; qui et sine dubio per hoc alienus invenitur ab omni genere peccati. Libido namque est totius mali muscipula, et per hanc omnes decipimur ad peccatum: per quam qui non resolvitur, neque inclinatur ab ea, omne ex se peccati pessimum germen excidit.



 XVI.---Item ex eadem Regula (cap. 9).

Interrog. [c 1Kb] Quae est mensura continentiae? Resp.. Quantum spectat ad vitia et passionem, penitus abstinere, nec unquam superari; quantum spectat, ad cibos, prout usus deposcit, vel aetas, vel labor, vel robur corporis, vel incommoditas ejus, ita etiam modus et aequalitas temperabitur cibi. Neque enim possibile est omnes fratres unum ordinem, vel modum ac Regulam custodire. Hi vero qui sani sunt [Col. 1127C] possunt eamdem omnes mensuram tenere in abstinentia. Immutari vero oportet per singulos, in quibus causa aliqua diversitatis existit providentia et provisione rerum, quibus dispensandi haec cura commissa est. Nec enim per singula sermonem complecti possumus; sed tantummodo comprehendimus quae ad communem et generalem pertinent institutionem. Solatio vero [d 9Kb] incommodorum in cibis vel eorum qui jam fessi sunt ex opere continentiae, sive ex aliis quibus libet laboribus quos pro religione pertulerunt, hi qui praesunt, secundum quod res et ratio deposcit, adhibebunt. Neque ergo tempus reficiendi omnibus idem statui potest, neque modus cibi, neque qualitas; sed prospectus iste sit omnibus unus, ut non usque ad satietatem persistamus in [Col. 1127D] edendo. Repleri enim ventrem, et gravari ex cibis [Col. 1128A] valde inutile est, etiam corpori ad omne opus. Tunc deinde quia et gravatur in somno, et quia etiam laedi ex his facile potest. Sed nec suavia quaeque ad finem ciborum sectanda sunt, sed sufficit usum explere vivendi refutata luxuria. Si enim libidini serviamus, nihil aliud est quam Deum facere ventrem nostrum. Quoniam quidem corpus humanum semper exolescit et defluit, idcirco et repleri indiget ac reformari. Propter quod et naturale est desiderium. Id quod secundum rectam rationem, aut usus ipse ad reparationem deposcit, eorum quae exinanita fuerint et absumpta, tam aridi quam etiam humidi alimenti. Si quid ergo illud est quod potest vel brevius, vel facilius explere hanc necessitatem corporis in cibis, id potius eligendum est. Sed et Dominus, [Col. 1128B] hoc opinor, ostendit, cum esurientes refecit in deserto: qui utique possit majore miraculo copiosiores eis cibos parare, nihil horum fecit, sed simplicem eis exhibuit victum; secundum Joannem (cap. VI) quinque panes hordeaceos et [e 29Kb] pisciculos duos apponit. De potu vero nec mentio quidem ulla fit. Ex quo illud sine dubio designatur quod omnibus sufficiens esse possit aquae usus et pernecessarius, nisi forte aliquis per infirmitatem corporis laedi ex hoc videatur: qui sine dubio secundum consilium apostoli Pauli (II Tim. III) cavendus est, quia noxius: sed et quaecunque manifestam inferunt noxam corpori, devitanda sunt. Absurdum enim videtur propter substantiam corporis cibos sumere, et rursus per ipsos cibos corpori inferre perniciem et [Col. 1128C] inutile illud reddere ad ministerium mandatorum. Oportet tamen omnimode illis uti cibis qui et facilius et vilius comparantur, ut ne occasione abstinentiae inveniamur pretiosiora quaeque et difficiliora sectari, dum suavitate condimentorum viles naturae cibos in summum ac delicatum saporem extollere conamur. Sed si quid est quod in unaquaque provincia facilius et vilius comparatur, et quod in usu hominum communiter habetur, hoc ad usus nostros oportet assumi, et ea tantummodo requiri quae ad vitam pernecessaria sunt, id est, oleum, vel alia hujuscemodi, vel si qua etiam ad infirmantium solamen adhibentur.



 XVII.---EX REGULA CUJUSDAM.

Caro et vinum sive potus, in quo sit ebrietas, [f 1Kb] re futanda sunt monachis, nec suscipienda, quibus pro [Col. 1128D] Christo crucifixus est mundus, et ipsi mundo: [g 1Kb] et [Col. 1129A] ferias monachorum non esse super terram: [a 1Kb] nisi modicum in adventu fratrum tanquam Christi lectior fuerit cibus gratia charitatis. Verumtamen [Col. 1130A] abstinentia tegenda est, ne jactantiae vitio decidamus in lapsum; quod prae omnibus vitiis gravissimum est.



CAPUT XLIX. DE MENSURA POTUS.



 I.---EX REGULA SANCTI BENEDICTI.

Unusquisque proprium habet donum ex Deo, alius sic, alius vero sic. Et ideo cum aliqua scrupulositate a nobis mensura victus aliorum constituitur. Tamen infirmorum contuentes imbellicitatem, credimus [a 91Kb] heminam vini per singulos sufficere per diem. [Col. 1131A] Quod si aut loci necessitas, vel labor, aut ardor aestatis amplius poposcerit [a 1Kb] in arbitrio prioris consistat. Considerans in omnibus ne subrepat satietas aut ebrietas. [b 2Kb] Licet legamus vinum monachorum omnino non esse. Sed quia nostris temporibus id monachis persuaderi non potest, saltem vel hoc consentiamus, ut non usque ad satietatem bibamus, sed parcius. Quia vinum apostatare facit, etiam sapientes. Ubi autem necessitas loci exposcit ut nec supra scripta mensura inveniri possit, sed minus, vel ex toto nihil, benedicant Deum, qui ibi habitant, et non murmurent. Hoc autem ante omnia admonentes ut absque murmurationibus sint.



 II.---EX REGULA SANCTI FRUCTUOSI (cap. 5).

Ne, quod absit, murmurando ea sententia pereant [Col. 1131B] qua perierunt hi qui in deserto murmuraverunt, etc.



 III.---ITEM EX REGULA ALTERIUS FRUCTUOSI (cap. 5).

[c 1Kb] Per dies singulos vini potionibus sustententur. Juxta tamen providentiam abbatis vel praepositi haec ipsa potionis parcimonia temperetur, ita duntaxat ut [d 1Kb] inter quatuor fratres sextarius dividatur. [e 3Kb] Sabbato vero vel Dominicis diebus ad vesperam una potio adjiciatur.



 IV.---EX REGULA SANCTI FERREOLI (cap. 39).

De ebrietate vero superfluum puto monachum commoneri, cum, vel si parum vini accipiat, a proposita [Col. 1132A] corporis [f 1Kb] contritione declinet. Attamen quia latere monachos non poterit, quod Apostolus Timotheo scribit dicens: Vino modico utere propter stomachum tuum, et frequentes tuas infirmitates (II Tim. III), quantum eis secundum vires monasterii per singulos dies jussu, vel dispensatione abbatis vini offertur, accipiant, et amplius penitus non requirant. Hoc etiam de reliquis stipendiis statuimus observandum. Nam ebrietatem illis etiam qui saeculo vacant, [g 1Kb] prophetae testimoniis [h 3Kb] approbamus, scribente Apostolo Ephesiis: Nolite, inquit, inebriari vino, in quo est luxuria (Ephes. V, 18). Et Propheta: [i 3Kb] Vae qui fortes sunt ad bibendum vinum, et potentes ad miscendam siceram (Isai. V). Et iterum: [j 1Kb] Vae qui consurgunt mane, et sectantur siceram, qui exspectant [Col. 1132B] vesperam, ut vino aestuent. Et ideo monachum si ebrium (quod dici nefas est) videri aliquando contigerit, zelans illi, plenus ira praecipio, ut triginta diebus a vini potatione suspendatur: quatenus anima infusione [k 1Kb] concessa digestionis hoc spatio vacuetur.



 V.---EX REGULA MAGISTRI (cap. 27).

[l 1Kb] Mox cum sederint ad mensas fratres, antequam comedant, singulos [m 1Kb] meros accipiant. Quos meros accipientes [n 1Kb] singuli porrigant abbati sibi signandos, et per alias mensas suis fratribus [o 1Kb] suis signent praepositi vicibus. In quibus omnibus mensis in suos meros, quisque frater de suo pane ternas non amplius [Col. 1133A] [a 7Kb] buccellas intingant. Ideo non amplius, ne frater multum ibi panem expendens, cum in pulmentariis non habuerit voracitatis suae causa, in panis sui mensura aliorum fratrum aspectum in se provocet detrahentem. Post ergo primos meros aestivo tempore ad refectionem tam sextae, quam nonae [b 1Kb] caldelli omnibus terni sufficiant extra illum merum. In eodem vero tempore, cum ad sextam reficitur, ternae sera omnibus sufficiant potiones. Quibus completis tam in refectione sextae, quam nonae, vel coenae stans in medio mensarum clara voce cellararius dicat; qui sitit, fiducialiter indicet. Post hanc vocem qui fuerit sitiens, respondeat, benedic. Statim [c 1Kb] temperata in uno vase [d 102Kb] pusca calida, aut si voluerint fratres cum [e 1Kb] jutta, quae semper [Col. 1133B] amplius propter sitientes, fieri debet [f 1Kb] in pulmentariis fortioribus, [g 1Kb] aut galleta, aut calices sitientibus porrigantur. Nam et his aestatis diebus cum ad nonam reficitur, sera antequam compleant, binae sufficiant omnibus potiones: ita tamen ut antequam bibant, orent, et postquam rebiberint, reorent. Item in his aestatis diebus cum ad sextam reficitur [h 2Kb] post dictam nonam quotidie exiens abbas de oratorio in sua sedeat cathedra, et circum astantibus ante eum in ordine omnibus, ejecto a cellarario [Col. 1134A] vino, misceantur ab hebdomadariis in consueto vase per singulas mensarum decadas omnium singulae potiones secundum numerum congregationis et suum. Statim surgens abbas oret cum omnibus; et post orationem, antequam sedeat, oblatum sibi vas cum misto signet. Mox secum omnes ad mensas suas jubeat, sicut consueverunt, sedere, et bibens prius ipse, deinde singillatim mistum per mensas singulas omnibus faciat propinari. Quibus surgant, iterato et orent. Et post orationem redeant omnes ad opera, quae [i 38Kb] dimiserant facientes. Ergo quivis sitiens post nonam mox bibat. Jam si introierit decima nemo bibat usque ad vesperam. Si vero frater amplius sitierit in ipsa nona, antequam veniat, ut diximus, decima, et bibere si voluerit [Col. 1134B] aquam, non ab [j 1Kb] orceo, uno haustu, sed ad calicis aut galletae aut [k 1Kb] caucelli bibat mensuram, quia quod extra mensuram est, hoc est nimium et injustum, et desiderii satisfactionem ad corruptelam videbitur adimplere. Nam secundum sententiam illam quae dicit: Ne quid nimis, potest et nimia aqua [l 1Kb] debriare sensum in phantasiis somniorum, et corpus [m 1Kb] necessitatibus occupare, [n 1Kb] id est, in venis flatus, in medullis frigus, in superciliis gravitas, in capite girus, in naribus sternutus assiduus. In hiemis [Col. 1135A] vero tempore in sextae et nonae refectione omnibus [a 1Kb] caldi terni sufficiant, quia aestus non est, qui provocet sitim. Illis vero diebus in hieme, in quibus sexta reficiunt, sera penitus nihil coenetur: nisi singuli caldi omnibus sufficiant: ita tamen, ut antequam bibant, orent; et postquam biberint, reorent. Post nonam vero illa potio, quae quotidie de cellario in aestate proferebatur sitientibus in hieme non detur: quia nec sitis [b 1Kb] suppeditat: nec longe restat [c 1Kb] a refectione in vesperam. Illis vero diebus, in quibus in hieme ad nonam reficitur, post dictam vesperam non amplius, quam singuli caldi accipiantur: ita tamen, ut antequam bibant, orent; et postquam biberint, reorent. In illis vero diebus a Pascha usque ad Pentecosten, in quibus ad sextam reficitur [Col. 1135B] absque quinta feria et Dominica, aliis diebus nihil aliud ad seram nisi bini caldi propter dies accipiantur, [d 374Kb] absque Paschae octavarum octavis, in quibus jugiter coenent. Nam ideo supra dictis diebus absque quinta feria, et Dominica usque in Pentecosten coenas subduximus, ut una refectio in his diebus custodiatur: [e 1Kb] et quamvis non sua hora, consueti tamen jejunii videatur causa servari [f 1Kb] cum coenae eorum [Col. 1136A] mutantur in prandia. Quinta vero feria, et Dominica hoc coenent ad seram, quod supra de cibis taxavimus: addito tamen uno pulmento quotidie in prandio, vel si Paschae restiterit merces, [g 1Kb] potio cujuslibet. Calix vero et galleta per quem erit in diversis vicibus ministrandum, talis erit, qui tertius impleat mistam heminam. [h 1Kb] Sed ejus aequalitatem mensurae, aut duo aut tres oportet calices aut galletas mensarum ministerio deservire; ut per multa pocula universis citius erogetur. Infantuli vero intra duodecim annos agentes [i 1Kb] in hieme binos caldos accipiant, ad seram singulos. Aestatis vero tempore ternas ad refectionem, et sero binas accipiant potiones propter aetatis qualitatem. Nam sicut superius de cibis constituimus, ita et de potionibus permittimus. Dominica [Col. 1136B] vero et diebus festis vel propter extraneas advenientes personas quidquid aptum duxerit addere abbas, ut pote majori; conceditur simul et propter charitatem et laetitiam sanctorum dierum, vel amicorum adventum [j 1Kb] addat mercis, cujus voluerit, potionem. Tantum est, ut memor sit sobrietatis, et fugiat vinolentiae ebrietatem. Quia nisi sobrium fuerit corpus, ad opus Dei vigilare non potest, [k 33Kb] et [Col. 1137A] anima cogitatione libidinis non [a 1Kb] carescit. Jam si aliquis discipulorum de constituta mensura potus, et panis sui remanente fragmento recusare aliquantulum ad mensam voluerit, spiritum plus agnoscitur amare, quam carnem, et frenum castitatis imponit luxuriae. Nam cum hoc ipsum recusat abstinens frater levanti cellarario dicat lente: Suscipe, et hoc quod negatum est carni, proficiat Deo. Mox semote [Col. 1138A] in uno vase a cellarario hoc ipsum mittatur Deo feliciter profuturum, et pro aliquo munere adjunctum eleemosynae monasterii mendicanti pauperi a cellarario porrigatur in manum. Haec omnis mensura de [b 1Kb] indicis monasterii. Nam si quid transmissum foris congregationi suae apparaverit Dominus, gratanter suscipiatur transmissum Domini donum: et, si placuerit abbati, mensis addatur.



CAPUT L QUIBUS HORIS OPORTET REFICERE.


[Col. 1137B]
 I.---EX REGULA SANCTI BENEDICTI.

[a 2Kb] A sancto Pascha usque ad Pentecosten [b 44Kb] ad sextam reficiant fratres et sera coenent. [c 2Kb] A Pentecoste autem tota aestate, si labores agrorum non habent monachi, aut nimietas aestatis non perturbat, [d 138Kb] quarta et sexta feria jejunent usque ad nonam. Reliquis [Col. 1138B] vero diebus ad sextam prandeant. Quae prandii sexta, si opera in agris habuerint, aut aestatis fervor nimius fuerit, continuanda erit, et in abbatis sit providentia. Et sic omnia temperet atque disponat, qualiter animae salventur, et quod faciunt fratres, [e 1Kb] absque justa murmuratione faciant. Ab idibus autem [Col. 1139A] Septembris [a 1Kb] usque ad caput quadragesimae ad nonam semper reficiant. In quadragesima usque ad Pascha ad vesperam reficiant. [b 1Kb] Ipsa tamen vespera sic agatur, ut lumine lucernae non indigeant reficientes, [c 1Kb] sed luce adhuc diei omnia consummentur. Sed et omni tempore [d 1Kb] sive coenae, [e 1Kb] sive refectionis, [f 1Kb] hora sic temperetur, [g 1Kb] ut cum luce fiant omnia.



 II.---EX REGULA SANCTI ISIDORI (cap. 11).

[h 1Kb] In refectione monachorum a diebus Pentecostes [i 1Kb] usque ad autumni principium, tota aestas [j 1Kb] interdiana prandia coenam tantum apponit.



 III.---Item ejusdem (cap. 12).

[k 1Kb] Haec sunt feriae monachorum in quibus jejunia conquiescunt: inprimis [l 1Kb] venerabilis dies Dominicus [Col. 1139B] nomini Christi dicatus, qui sicut propter mysterium resurrectionis ejus solemnis est, ita et apud omnes servos ejus celebritatem convivii votivo gaudio retinebit. Item a primo die Paschae usque ad Pentecosten quinquaginta scilicet continuis diebus jejunium a sanctis Patribus dissolutum est propter resurrectionem videlicet Christi et adventum Spiritus sancti: ut hi dies non in figura laboris, quod quadragesimae tempus significat, sed in quiete laetitiae laxatis jejuniis celebrentur. Placuit etiam Patribus a die [Col. 1140A] Natalis Domini usque ad circumcisionem solemne tempus efficere, licentiamque vescendi habere. Non aliter et dies Epiphaniae ex veteri regula reficiendi licentiam consecutus est. Si quidem et dum quisque fratrum convertitur, aut ex aliis monasteriis fratres visitandi gratia concurrunt, pro charitate adimplenda interrumpuntur jejunia [m 1Kb] si tamen non fuerint generalia. Praeter haec alia tempora libere licenterque cultui jejuniorum inserviunt. [n 1Kb] Si qui autem monachorum praedictis temporibus jejunare disponunt, nequaquam prohibendi sunt. Nam et multi sanctorum Patrum his diebus in eremo abstinuisse, nec aliquando jejunia solvisse leguntur, [o 54Kb] nisi diebus Dominicis propter resurrectionis Christi laetitiam.



 IV.---Item ex ejusdem Regula (cap. 13).
[Col. 1140B]

[p 1Kb] Jejuniorum autem hos dies potissimum veteres elegerunt. Primum jejunium quadragesimae quotidianum, in qua major abstinentiae observantia manebit in monachis, quando non solum a prandiis, sed etiam a vino et ab oleo abstinetur. Secundum jejunium [q 1Kb] interdianum post Pentecosten alia die inchoatum usque ad aequinoctium autumnale protenditur: [r 1Kb] ternis scilicet diebus per singulas hebdomadas propter aestivum calorem. Tertium sequitur quotidianum jejunium [s 3Kb] ab octavo [decimo] Kal. Octobris [Col. 1141A] usque ad Natale Domini, in quo quotidiana jejunia nequaquam solvuntur. Quartum item jejunium [a 203Kb] post diem Circumcisionis exoritur, peragiturque usque ad solemnitatem Paschae.



 V.---EX REGULA SANCTI FRUCTUOSI (cap. 18).

[b 1Kb] Jejunii ista oportet tempora observare. A Pascha usque ad Pentecosten reficiendum ad sextam est, [c 1Kb] et monofogia, id est, conservanda per diem. A Pentecoste usque ad octavum decimum Kalendas Octobris [d 1Kb] interdiana jejunia retinenda, [e 1Kb] excepto quod una quadragesima, [f 2Kb] quae festivitatem sanctorum Justi et Pastoris praecedit, sollicite conservanda [Col. 1142A] est: in qua usque ad nonam quotidie jejunandum est, et a vino penitus abstinendum. Servanda tamen abbati discretio est, ut cum hos gravi labore perspexerit onerari ad refectionem [g 1Kb] singulas potiones tribuat. Ab octavo decimo Kalendas Octobris usque ad Pascha sollicite jejunandum est: et in quadragesima [h 1Kb] vino et oleo penitus abstinendum.



 VI.---EX REGULA SANCTI AURELIANI (cap. 6).

[i 1Kb] Jejunium vero [j 1Kb] a Kal. Septembris usque ad Kalendas Novembris secunda, quarta, et sexta feria jejunandum est. [k 1Kb] A Kalendis Novembris usque ad [Col. 1143A] Natale quotidie jejunandum est [a 2Kb] absque sabbato et Dominica. Ab Epiphania vero usque ad Pascha quotidie jejunandum est absque majoribus festivitatibus sabbato et Dominica. Post Pascha vero usque Pentecosten sexta feria tantum jejunandum est. [b 1Kb] Post Pentecosten mense Junio, Julio, et Augusto in potestate abbatis sit de jejunio, et prandio, [c 1Kb] ut sicut viderit possibilitatem fratrum, ita studeat temperare.


[Col. 1144A]
 VII.---EX REGULA CASSIANI (cap. 9).

[d 1Kb] Similiter a [e 2Kb] vespera sabbati, quae lucescit in die Dominico usque ad vesperam ipsius Dominici, et totis quinquagesimae diebus [f 371Kb] nec genua curvari, nec jejuniorum regulas custodiri Patrum constituta sanxerunt.



 VIII.---EX REGULA MAGISTRI (cap. 28).

[g 1Kb] Omni tempore in septimana duobus diebus ad sextam reficere debent, hoc est, [h 1Kb] quinta feria et [Col. 1145A] Dominica; caeteris aliis in septimana diebus ad nonam horam reficere oportet. Nam erubescamus nos, qui sumus spiritales, fugere hora nona jejunium, cum vetusta consuetudo antiquitus agnoscitur [a 1Kb] prandia ignorasse; [b 1Kb] sed semper vesperam, hoc est, coenam suis refectionibus ordinavit; intantum, ut annonam quae erogabatur aut laborantibus, aut militibus, [c 1Kb] ideo annona usque hodie dicitur, quia ad horam nonam diei erogatur, et ideo usque hodie annona nomen remansit. Nam ipsius Domini testimonium proferam, quem coenasse cognovimus, [d 1Kb] non legimus prandisse, cum dicit sancti Evangelii scriptura: [e 1Kb] Vespere autem facto recubuit Jesus cum duodecim [Col. 1146A] apostolis et coenantibus illis dixit (Matth. XXVI). Nam ideo ad nonam horam universis diebus constituta sunt solvi jejunia: ut sit aliquid prolixius, quod quadragesimae diebus addatur, id est, usque ad vesperam, id est, post lucernariam. [f 3Kb] A sexagesima vero quarta, sexta, et sabbato post lucernariam semper reficiant; [g 1Kb] aliis vero diebus usque ad quadragesimam ad nonam reficiant, ut quod Dominicae quadragesimae de quadraginta jejuniis subtrahunt, [h 3Kb] quarta sexta, et sabbato a sexagesima jejunia usque ad vesperam continuata restituant, ut quadraginta jejunia in numero compleantur.



CAPUT LI. UT POST COMPLETORIUM NEMO LOQUATUR.



 I.---EX REGULA SANCTI BENEDICTI.

Omni tempore silentio debent studere monachi, [a 1Kb] maxime tamen nocturnis horis. [b 1Kb] Et ideo omni tempore sive jejunii, sive prandii, [c 1Kb] si tempus fuerit prandii, mox ut surrexerint a coena, sedeant omnes in unum, [d 1Kb] et legat unus Collationes vel Vitas Patrum, aut certe aliquid quod aedificet audientes; non autem [e 1Kb] Eptaticum, aut [f 1Kb] Regum [g 1Kb] quia [Col. 1147A] infirmis intellectibus non erit utile illa hora hanc scripturam audire: aliis vero horis legantur. Si autem jejunii dies fuerit, dicta vespera, parvo intervallo mox accedant ad lectionem Collationum, ut diximus, et lectis quatuor aut quinque foliis, [a 1Kb] vel quantum hora permittit, [b 2Kb] omnibus in unum occurrentibus per hanc moram flectionis. Si quis forte in assignato sibi commisso fuerit occupatus, occurrat. Omnes ergo in unum positi [c 1Kb] compleant. Et exeuntes a completoriis [d 45Kb] nulla sit licentia denuo cuiquam loqui aliquid. Quod si inventus fuerit quisquam praevaricari hanc taciturnitatis Regulam, graviori vindictae subjaceat: excepto si necessitas hospitum supervenerit, aut forte abbas alicui aliquid jusserit; quod tamen et ipsum cum summa gravitate et moderatione [Col. 1147B] honestissime fiat.



 II.---EX REGULA SANCTI PACHOMII (cap. 8).

[e 1Kb] Haec enim praecepta vitalia nobis a majoribus tradita. Si acciderit, ut psallendi tempore, vel orandi, aut in medio lectionis aliquis loquatur, aut rideat, illico solvat cingulum, et inclinata cervice, manibusque [Col. 1148A] ad inferiora depressis stabit ante altare, et a principe monasterii increpabitur. Hoc idem faciet, et in conventu fratrum, cum ad vescendum pariter convenerint.



 III.---EX REGULA SANCTI ISIDORI (cap. 15).

[f 1Kb] Nocte dum ad dormiendum itur, seu postquam quiescitur, alteri nemo loquatur. Duobus in lecto uno jacere non liceat. In nocturnis tenebris nemo loquatur fratri, cui obviat. Lux autem nocte dormientium locum illustret: ut depulsis tenebris [g 1Kb] testimonium pateat singularis quietis. In nulla turpi cogitatione versetur, sed [h 1Kb] in sola contemplatione Dei accubans et requiem corporis, et quietem habeat cordis, cogitationesque pravas a se repellat, bonisque objectis turpes a se rejiciat. Nam animi [Col. 1148B] motus imaginibus suis agitur; et qualis vigilanti cogitatio fuerit, talis et imago per soporem occurrit.



 IV.---EX REGULA SANCTI FRUCTUOSI (cap. 16).

[i 1Kb] In tenebris nemo loquatur alteri: nec accedat ullo modo junior quilibet ad lectum alterius [j 1Kb] post Completam.


[Col. 1149A]
 V.---EX REGULA ORIENTALIUM.

[a 1Kb] Nemo alteri loquatur in tenebris; [b 84Kb] in psiatho cum altero dormiat: manus alterius nemo teneat, sed sive steterit, sive ambulaverit, sive sederit, [c 1Kb] uno cubito distet.



 VI.---Item ex eadem Regula [d 1Kb] .

Ad collectam et ad psallendum nullus sibi occasiones inveniat, quibus se dicat occupatum, quasi ire non possit. Etsi in monasterio, vel in agro, aut in itinere, aut in quolibet ministerio fuerit, orandi et psallendi tempus non praetermittat.



 VII.---EX REGULA MAGISTRI (cap. 30).

[e 1Kb] Ubi omnia, cum adhuc loquendi et aliquid imperandi licentia tribuitur, fuerint adimpleta, factis Completoriis, in ultimo dicant hunc versum: Pone, [Col. 1149B] Domine, custodiam ori meo, et ostium circumstantiae labiis meis. Mox ingrediantur silentium, et suis se collocent lectis; et tanto silentio redigantur, ut usque ad Nocturnos putetur, nullus ibi esse de fratribus. Ideo enim post Completorios tacere debemus, ut merito in Nocturnis [f 1Kb] primo dicamus Domino: Domine, labia mea aperies, et os meum annuntiabit laudem tuam. Hoc est, petamus Dominum debere in Nocturnis aperire labia nostra, quae sua custodia in Completoriis clauserat. Vides ergo, quia quidquid aperitur, agnoscitur prius fuisse clausum. Sed ne forte, cum silentium custoditur, aliqua necessitas utilitatis ad loquendum fratrem perurgeat, et frater fratri vult loqui, si lumen [g 1Kb] cicendeli aut lucernae fuerit, vel manu, vel nutu capitis, vel nutu oculorum, [Col. 1149C] aut certe, si deest lumen, frater cum fratre [h 1Kb] ad necessarium vadat, et quod opus fuerit, tamen ad aurem lente loquatur, ut alter tertius eum non audiat. Simul et si frater aliqua necessitate post [Col. 1150A] somnum ante Nocturnos compellatur loqui aliquid, prius versum consuetum Nocturni dicat sibi lente, id est: Domine, labia mea aperies, et os meum annun tiabit laudem tuam; et loquatur quod opus est. Nam manducandi aliquid, aut bibendi, [i 1Kb] vel aliquam rem operandi nullam fratri post Completorios permissionem concedimus. Si qui vero de extraneis post Completorios perfectos monasterium advenerint, a domesticis fratribus tacito ministerio recreentur, et lente eis responsum reddatur propter Regulae constitutum, et lotis eorum pedibus [j 1Kb] complentes postmodum sibi lente et ipsi peregrinorum lectis delegentur dormire: mox clausis ab ostiariis [k 1Kb] regiis, in suis et ipsi jacentes stratis per horarum silentium et noctis appetant somnum. Si quis vero frater post [Col. 1150B] Completorios aut manducare, aut aliquid bibere deprehensus fuerit, hanc excommunicationis poenam suscipiat; alia die accusatus, [l 3Kb] [in] jejunio continuato, tertia die reficiat qui praesumpsit illicita. Quae excommunicationis poena tandiu in continuatione permaneat, quandiu per humilitatis satisfactionem de emendatione promissa ab eo, abbate praesente, aut a praepositis venia fuerit postulata.



 VIII.---EX REGULA CUJUSDAM (cap. 9).

[m 1Kb] Regulam silentii omni tempore servandam Scripturarum series declaravit, dum per Prophetam dicitur: Cultus justitiae silentium et pax (Isa. XXXII). Tacendum namque est ab otiosis et frivolis, et scurrilibus, et pravis et malitiosis fabulis: de quibus Propheta orabat dicens: Pone, Domine, custodiam ori [Col. 1150C] meo, et ostium circumstantiae labiis meis. Non declines cor meum in verba malitiae. Cessandum quippe est a fabulis superfluis, ne damnationis per ineffrenatae mentis ignaviam anima fructum capiat. Qui non solum [Col. 1151A] de scurrili et injurioso sermone, sed etiam de otioso juxta Domini praeceptum rationem sumus reddituri. Quid aliud debet monachus studere, quam soli Deo, in quo semel desiderium fixit, et oris sermone, et animae desiderio vacare? Omnibus ergo horis diurnis praeterquam ad mensam [a 1Kb] ab hora secunda usque ad Completam quidquid utilitas sacrae Regulae poposcerit, per abbatis [b 1Kb] commeatum loquendum est. Ab hora vero [c 1Kb] Completionis, cum oratio ad somnum capiendum datur, nullus omnino loqui praesumat, nisi grandis necessitas monasterii poposcerit. [Col. 1152A] Cui ab abbate fuerit ordinatum, loqui studeat, vel etiam a praeposito, qui curam aliorum portat.



 IX.---EX REGULA SANCTI AURELIANI EPISCOPI (cap. 35).

Hoc specialius coram Deo monemus custodiri, [d 2Kb] ut nulli liceat cum alio secretius loqui aut sedere, praecipue vespertinis ac nocturnis horis. Si secrete inventi fuerint, tanquam si crimen admiserint, severissime distringantur, absque illis qui probati sunt aetate et sanctitate.



CAPUT LII. DE HIS QUI AD OPUS DEI, VEL AD MENSAM TARDE OCCURRUNT.


[Col. 1151C]
 I.---EX REGULA SANCTI BENEDICTI.

Ad horam divini officii [a 1Kb] mox, ut auditum fuerit [b 1Kb] signum, relictis omnibus, (quaelibet fuerint) in manibus, [c 1Kb] summa cum festinatione curratur: cum gravitate tamen; ut non scurrilitas inveniat fomitem. Ergo nihil operi Dei praeponatur. Quod si quis in nocturnis post gloriam [d 1Kb] psalmi nonagesimi quarti (quem propter hoc omnino [e 1Kb] subtrahendo, et morose volumus dici) occurrerit, non stet in ordine suo in choro, sed ultimus omnium stet; aut in loco, quem talibus negligentibus seorsum constituerit abbas; ut videantur ab ipso [f 1Kb] vel ab omnibus; usque [Col. 1152C] dum completo opere Dei, [g 1Kb] publica satisfactione poeniteat. Ideo autem eos in ultimo, aut seorsum judicavimus debere stare, ut visi ab omnibus, vel pro ipsa verecundia sua emendentur. Nam si foris oratorio remaneant, erit forte talis, qui se aut [h 1Kb] recollocet et dormiat, aut certe sedeat sibi foris, vel fabulis vacet: [i 1Kb] et datur occasio maligno. Sed ingrediatur intus: ut nec totum perdat, et de reliquo emendetur. [j 1Kb] Diurnis autem horis qui ad opus Dei post versum et gloriam primi psalmi, [k 1Kb] qui post versum dicitur, occurrerit, [l 1Kb] lege qua supra diximus in ultimo stet, nec praesumat sociari choro psallentium [Col. 1153A] usque ad satisfactionem: nisi forte abbas licentiam dederit permissione sua: [a 1Kb] ita tamen, ut satisfaciat reus ex hoc. Ad mensam autem [b 108Kb] qui ante versum non accurrerit (ut simul omnes dicant versum et orent, et [c 1Kb] sub uno omnes accedant ad mensam [d 1Kb] qui per negligentiam suam aut vitium non occurrerit, usque secundam vicem pro hoc vitio corripiatur: si denuo non emendaverit, non permittatur ad mensae [e 1Kb] communionis [f 1Kb] participationem: sed sequestratus a consortio omnium reficiat solus, sublata ei portione sua [g 1Kb] de vino usque ad satisfactionem et emendationem. Similiter autem patiatur, qui ad illum versum non fuerit praesens, qui post cibum dicitur. Nec quisquam praesumat ante statutam horam, vel postea quidquam cibi, aut potus [h 1Kb] praesumere. [Col. 1153B] [i 1Kb] Sed et si cui offertur aliquid a priore, et accipere renuerit, hora, qua desideravit hoc, quod prius recusavit, [Col. 1154A] aut aliud omnino nihil accipiat usque ad emendationem congruam.



 II.---EX REGULA PATRUM (cap. 6).

[j 1Kb] Ad horam vero orationis dato signo si quis non statim praetermisso opere quod agit (quia nihil orationi praeponendum est) paratus fuerit, foras excludatur confundendus. Operam vero dabunt singuli fratres, ut tempore quo [k 1Kb] missae fiunt sive die, sive nocte, quando diutius ad orationem standum est, non deficiant, vel superfluo foras recedant; quia scriptum est in Evangelio: Oportet autem semper orare, et non deficere (Luc. XVIII). Et alio loco: Non impediaris orare semper. Si quis autem non necessitate, sed magis vitio [l 1Kb] procedendum putaverit, sciat se cum deprehensus fuerit, culpabilem judicandum: [Col. 1154B] quia per suam negligentiam, et alios in vitium mittit. In vigiliis observandum est, quando [Col. 1155A] omnes conveniunt, quicunque gravatur somno, et exiit foras, non se fabulis occupet, sed statim redeat ad opus ad quod convenitur. [a 1Kb] In congregatione autem ipsa, ubi legitur, aurem semper ad Scripturas habeant, et silentium observent omnes.



 III.---Item ex Regula aliorum Patrum (cap. 6).

[b 1Kb] Ad horam orationis dato signo, qui non statim praetermisso omni opere, quod agit (quia nihil orationi [c 1Kb] praeponendum est) ab abbate vel praeposito corripiatur: et nisi prostratus veniam petierit, excommunicetur.



 IV.---EX REGULA SANCTI PACHOMII (cap. 5).

[d 1Kb] Sin autem nocte signum insonuerit, ne steteris ad focum, qui propter calefacienda corpora, et repellendum frigus ex more succenditur: nec otiosus [Col. 1155B] [e 1Kb] in collecta sedebis, [f 8Kb] sed funiculos in mattarum stamina manu celeri praeparabis, absque infirmitate duntaxat corpusculi, cui cessandi tribuitur venia.



 V.---Item ex eadem Regula (cap. 9).

[g 1Kb] Quando ad collectam [h 56Kb] clangor tubae increpuerit per diem, qui [i 1Kb] ad unam orationem tardius venerit, [j 1Kb] superioris increpationis ordine increpabitur et stabit in loco vescendi.



 VI.---Item ex eadem Regula (cap. 10).

[k 1Kb] Nocte vero, quia corporis infirmitati plus [Col. 1156A] aliquid conceditur, qui [l 1Kb] post tres orationes venerit, eodem, et in collecta, et [m 1Kb] in vescendo, ordine corripietur.



 VII.---Item ex eadem Regula (cap. 11).

[n 1Kb] Quando in collecta orant fratres, nemo egredietur absque jussione majorum, nisi [o 1Kb] interrogaverit concessumque ei fuerit exire pro naturae necessitate.



 VIII.---Item ex eadem Regula (cap. 21).

[p 1Kb] Qui una oratione [q 1Kb] de sex orationibus vespertinis tardius venerit; vel qui mussitaverit, et locutus fuerit ad alterum, vel subriserit in reliquis orationibus, constituto ordine aget poenitentiam.



 IX.---Item ex eadem Regula (cap. 27).
[Col. 1156B]

[r 1Kb] Si quis ad comedendum tardius venerit, excepto majoris imperio, [s 1Kb] similiter aget poenitentiam, aut ad domum jejunus revertetur.



 X.---EX REGULA SANCTI AURELIANI EPISCOPI (cap. 30).

[t 1Kb] Signo tacto omne opus praetermittitur: et [u 1Kb] sicut apes prudentissimae ad alvearium, ita veloci festinatione properare contendite. Si quis tardius venerit, districtioni subjaceat.



 XI.---Item ex eadem Regula (cap. 51).

[v 2Kb] Extra mensam communem nec quidquam cibi [Col. 1157A] potusque gustare liceat, absque infirmis et illis aetatibus quae adhuc perenutriri indigent.



 XII.---EX REGULA MAGISTRI (cap. 54).

[a 1Kb] Cum advenisse divinam horam percussus in oratorio [b 1Kb] index monstraverit, mox laborantes opus projiciant, artifices ferramenta dimittant, scriptores litteram non integrent, omnis fratrum manus deserat quod agebat, festinet statim [mox] cum gravitate pes ad oratorium, sensus ad Deum: ut mox ad primam orationem occurrant, tanquam apes ad mel, intrantium ad oratorium [c 1Kb] fratrum examen ebulliat; ut qui tacitus erat sancti oratorii locus, statim psalmorum clamoribus impleatur, et silentium sancti loci ad relictas migret officinas et opera. Cum vero index in oratorio semper percussus fuerit, mox [Col. 1157B] omnes audientes antequam currant, [d 1Kb] faciant sibi crucem in fronte [e 1Kb] respondentes, Deo gratias.



 XIII.---Item ex ejusdem Regula (cap. 73).

[f 1Kb] Frater qui in nocturnis, Matutinis et lucernariis primam orationem aut psalmum perdiderit, ejectum eum [g 1Kb] ab oratorio cum terrore in capite foris [eum] apud semetipsum de emendatione abbas moneat. Si secundam orationem vel psalmum perdiderit, ibi in oratorio praesente congregatione post psalmum expletum corripiatur acerbe. Si vero post tertiam orationem vel psalmum intraverit, mox una cum praepositis suis foris de oratorio excommunicatus jactetur: et non prius ad veniam revertatur, nisi humilitatis satisfactio ab eo aequaliter ante limen oratorii fuerit operata. Sed hoc, ut superiori [Col. 1157C] titulo diximus, [h 1Kb] de intra quinquaginta passus latitudine. In prima vero, tertia, sexta et nona, qui post signum indicis percussi ad primam orationem et [Col. 1158A] primum psalmum non accurrerit, in oratorio praesentibus omnibus acerbe corripiatur; post secundam vero orationem, vel secundum psalmum qui occurrerit, jam sic excommunicatus cum suis exeat praepositis foras. Ad mensae veroa antiphonam, vel versum priorem, qui non adfuerint, semote, et non signatum, et sine data et accepta benedictione manducent et bibant [i 1Kb] sine alicujus hominis eloquio, usque dum se elevent. Et merito sine alicujus eloquio hominis debet reficere, quia ante refectionem cum Deo non est locutus. Qui posteriori vero versu mensae non adfuerit Deo gratias redhibere, in sequenti refectione talem poenam in sequestrato suscipiat, quam ille qui ante refectionem non est locutus cum Deo. Hae vero correptiones [Col. 1158B] vel excommunicationes duntaxat his constitutae sunt qui sunt voluntatis negligentia tardi, et nullis necessitatibus occupantur. [j 1Kb] Qui etiamsi propria voce ad oratorium debere se ut absentes proclamant in orationibus memorari, praetermittantur a fratribus: et socient excommunicatis, quos non utilitas monasterii, sed negligentia occupavit. [k 1Kb] Nam pro utilitate monasterii occupati digne absentes a praesentibus in oratorio memorantur: sic tamen occupati in eodem loco dicentes sibi opus Dei et ipsi. Nam frater qui correptus in oratorio fuerit, etsi non oratorio jubeatur exire, tamen psalmum et responsorium aut lectionem aut versum tandiu non imponat, usque dum in ipso oratorio pro culpa satisfecerit ad genua incurvatus, et [Col. 1158C] in voce humili petierit pro se orari. Frater, qui pro utilitate monasterii occupatur, absens in oratorio habeatur in mente: qui per negligentiam aut tarditatem [Col. 1159A] occupantur, tacite praetermittantur, [a 1Kb] quia potius peccatum acquiritur, nolentes Deum in orationibus memorare.



 XIV.---Item ex ejusdem Regula (cap. 23).

[b 1Kb] Qui vero frater ad versum primum mensae dicendum non adfuerit, non sedeat ad mensam cum fratribus; sed semote in scutella sine data benedictione manducet non signatum, et potio ei non signata tradatur semote mixta. Et usquedum se levent, nullus cum eo loquatur. Jam si spiritalis est, doleat ei sine Deo reficere. Qui vero ad versum posteriorem mensae finitae non adfuerit, in sequenti refectione, et ipse a mensa sequestratus non signatum manducet et bibat. Quae excommunicationes tandiu in eis permaneant, [c 1Kb] quandiu in satisfactione [Col. 1159B] humiliati ad genua capitis emendatio fuerit majori repromissa.



 XV.---EX REGULA SANCTI FRUCTUOSI (cap. 18).

[d 1Kb] Ad mensam qui tardius venerit [e 1Kb] prohibeatur a cibo. Ad orationes diurnas, qui ad primum psalmum non occurrerit, introire in oratorium cum caeteris non audeat, [f 1Kb] sed poenitentiae delegabitur. Hoc idem sustinebit qui nocturnis orationibus usque ad tertium psalmum tardius venerit, [g 1Kb] aut post tres psalmos dictos in choro, se miscere conatus fuerit.



 XVI.---Item ejusdem (cap. 19).

[h 1Kb] Ministri sive praepositus cum fratribus reficiant, [i 1Kb] et mutatos sibi cibos praeparare non audeant, nec extra communem refectionem quidpiam edant. Hoc etiam studeat abbas agere, [j 1Kb] quoties advenientes [Col. 1160A] vel filii Ecclesiae occursione sibi non aspexerit obviare. Abbas vel praepositus fratres in furtiva passim, prout voluerint, comesione non inquinent: ni fortasse patula unumquemque aut aegritudo aut defectionis instantia defatigat. Cui quidem aperte cum consensu reliquorum congruam ordinabit annonam [k 1Kb] aetati suae valetudine competente.



 XVII.---Item ejusdem (cap. 5).

[l 1Kb] Quilibet ex monachis jejunium solvere non praesumat, nec priusquam in commune reficiant cum caeteris vel postquam refecerint, quidquam, quod ad potandum vel edendum pertinet gustare vel contingere audeat, [m 1Kb] vel occulte quodlibet peculiariter recondere, vel habere praesumat. In praecipuis solemnitatibus tria pulmentaria, et totidem potiones [Col. 1160B] fratribus praebeantur.



 XVIII.---EX REGULA PAULI ET STEPHANI (cap. 4).

[n 1Kb] Nulli liceat absque prioris permissu de opere Dei discedere, sed quem causa manifesta compulerit, oratione a priore [o 1Kb] sperata et concessa discedat.



 XIX.---Item ejusdem (cap. 5).

[p 1Kb] Nec bini, nec terni, sed singillatim [q 1Kb] exeuntes [r 1Kb] orationem sperent ita ut qui sani sunt, protinus [s 1Kb] revertantur, qui vero infirmi, [t 1Kb] ex permissu redeant ad cubile.



 XX.---Item ejusdem (ex cap. 17).

[u 1Kb] Nulli liceat supra statutam [v 1Kb] consuetudinem sive in potu, sive in cibo praesumere, nisi Prioris, [x 1Kb] cui ordinandi [y 3Kb] facultas est: ita ut in gravi operatione [Col. 1161A] fatigatis fratribus supra consuetudinem oportet quidquam adjungi, annuente et permittente Patre, et non quolibet praesumente, hoc ipsum fieri liceat.



 XXI.---EX REGULA SANCTI ISIDORI (cap. 11).

[a 1Kb] Tempore, quo refectionis debitum solvitur, claustra monasterii obserentur, nec ullus extraneus interesse praesumat: ne quietem fraternam [b 1Kb] praesentia impediat. Refectionis tempore dato signo pariter omnes concurrant. Qui autem ad mensam tardius venerit, [c 1Kb] agat poenitentiam, aut jejunus ad suum opus [d 1Kb] vel cubile recurrat. Nemo autem ad vescendum ibit, antequam ad vocandum omnes vox signi solita sonuerit.



 XXII.---Item ex eodem capitulo.
[Col. 1161B]

Nullum esus furtivi contaminatio polluat, aut impudens vel privatus extra communem mensam appetitus. Excommunicationis enim sententiam subibit, qui vel occulte vel extra ordinariam mensam aliquid degustaverit. Ante refectionis tempus nullus comedere audeat praeter eum, qui aegrotat: qui enim edendi tempus antecesserit, subsequentibus poenis abstinentiae subjacebit. Sitienti cuipiam vel defectum patienti ante edendi tempus consulendum est ab abbate, vel praeposito ordinante: non tamen palam: ne forte sitire vel esurire videntes alios cogat. Hebdomadarius solus cibos degustet, neque id alius audeat: ne sub occasione degustandi suae gulae vel gutturi satisfaciat.



 XXIII.---EX REGULA SANCTI BASILII (cap. 97).
[Col. 1161C]

Interrog. [e 1Kb] Si necesse est omnes convenire ad horam prandii, et eum, qui remanet, quomodo transigimus?---Resp. Si quidem necessitate vel loci vel operis remansit a communi ordine, qui praeest, [f 1Kb] probavit, et ignoscit. Si vero cum possit, non [g 1Kb] satis egit accurrere, fateatur culpam negligentiae suae, et [h 1Kb] sine cibo maneat usque ad illam horam qua convenitur ad cibum in posterum diem.



 XXIV.---Item ex ejusdem Regula (cap. 95).

Interrog. [i 1Kb] Quali affectu oportet accipere vestimentum vel calciamentum qualecunque fuerit?---Resp. Si quidem breve aut grande est ad mensuram staturae suae, hoc indicare debet, sed cum omni verecundia [Col. 1162A] et mansuetudine. Si vero pro abjectiori vel viliori movetur, aut quia est novum, meminerit mandati Domini dicentis: Quia dignus est, non quicunque, sed operarius [j 23Kb] mercede sua (Luc. X). Discutiat seipsum, si digne operatus est opera Dei, et implevit omnia quaecunque praecepta sunt: et tunc non aliud requiret, sed de eo ipso, quod ei datur, erit sollicitus. quia supra meritum suum excipit. [k 24Kb] Hoc enim quod de esca dictum, etiam de omni re, quae ad usus corporis pertinet, eadem forma servari potest.



 XXV.---Item (cap. 116 [l 1Kb] ).

Si quis iratus nolit suscipere aliquid eorum, quae praebentur?---Resp. Iste talis dignus est, ut, etiamsi quaerat, non accipiat, usquequo probet is qui praeest: et cum viderit vitium animi curatum, tunc [Col. 1162B] etiam quod corporis usibus necessarium fuerit, praebebit.



 XXVI.---EX REGULA CASSIANI (cap. 16).

[m 1Kb] Ad has ergo orationes cum fuerit signi sonitus auditus, tanta celeritate debet monachus exsilire, ut non dicam alia artificia, sed is qui opus scripturae exercet in eodem puncto, quo ad aures ejus sonus pulsantis advenerit, [n 1Kb] coeptam litteram non audeat consummare.



 XXVII.---Item (cap. 17 [o 1Kb] ).

Si quis autem antequam finitur psalmus incoeptus, non occurrerit, ulterius in oratorium inter psallentes fratres introire non audeat. Stans foris ad januam sustineat, donec finitis psalmis congregatio relaxetur: et tunc submissa in terra poenitentia [Col. 1162C] negligentiae suae, vel tarditatis coram omnibus ab abbate impetret veniam. Quod si contempserit satisfacere, nullo modo inter fratres societatem psallendi habebit. In nocturnis autem orationibus usque ad secundum psalmum datur tardandi dilatio. Attamen antequam finito eodem psalmo fratres in orationes procumbant, congregationi se inserere atque immiscere festinet. Quod si amplius vel modicum retardaverit, finitis vigiliis vero humilitate submissus veniam negligentiae, sicut superius diximus, expetere non omittat.



 XXVIII.---Item (cap. 18 [p 1Kb] ).

Dominico autem, vel sabbato, seu feriatis diebus [Col. 1163A] pro vigiliarum lassitudine prandium et coena fratribus exhibeatur. Sed cum ad coenam acceditur, psalmas non dicitur, sicut ad prandium solet fieri, aut cum post jejunium sero reficitur: sed tantummodo sive cum ad ipsam acceditur, sive cum ab ea consurgitur, sine psalmis, sed simplex tantum completur oratio. Pro hac ratione, quia inter monachos extraordinaria est ista refectio, et non omnes ad eam venire coguntur, nisi aut peregrini fratres, qui supervenerint, aut hi quos infirmitas corporis, aut quos propria voluntas invitat.



 XXIX.---Item ex eadem Regula (cap. 33 [a 1Kb] ).

Omnimodis autem et hoc caveri debet, ne ante illam vel post illam horam, qua omnes fratres in commune reficiunt, extra mensam quodcunque vel [Col. 1163B] modicum aliquis manducare praesumat: ut etiam poma, quae tempore suo sub arboribus jacent, non tantum degustare, sed etiam tangere absque his quae in commune comeduntur, sacrilegium sit.



 XXX.---EX REGULA TARNATENSI (cap. 5).

Qui signo dato ad opus Dei, vel ad quaecunque opera tardius venerit, exclusus pro reatu tanti facinoris confundatur.



 XXXI.---EX REGULA CUJUSDAM PATRIS.

In abstinentia ciborum unam regulam servari oportet ab omnibus fratribus praeter senes et infirmos, sive infantes: et una mensura sit [ab] omnibus, id est, ab hora nona [b 1Kb] usque ad alteram a cibis [Col. 1164A] temperandum est: nec ante, sive post mensam, quae [c 1Kb] communiter fratribus apponitur, aliquid ori [d 1Kb] indulgendum est: [e 1Kb] nisi infirmitas, sive differentia aetatis sive corporis [f 1Kb] aliquid coegerit. Sed neque ad saturitatem edendum est.



 XXXII.---EX REGULA SANCTI CAESARII (cap. 10).

[g 1Kb] Qui signo tacto tardius ad opus Dei, [h 1Kb] vel ad opera venerit, [i 1Kb] increpationi, ut dignum est, subjacebit. Quod si secundo ac tertio admonitus emendare noluerit, [j 1Kb] a communione, vel convivio separetur.



 XXXIII.---EX REGULA SANCTI AURELIANI EPISCOPI (cap. 35).

[k 1Kb] Extra mensam communem nihil sibi potusve gustare liceat absque infirmis, [l 1Kb] et illis qui minoris [Col. 1164B] aetatis sunt.



 XXXIV.---EX REGULA CUJUSDAM (cap. 8).

[m 1Kb] Quandocunque vel diurnis vel nocturnis horis ad opus divinum signum insonuerit, mox cum summa festinatione surgendum est, ac si praeco regis insonet, omni opere quod in manibus habebatur postposito, ut nihil operi Dei praeponatur, sed mens ac sonitum praeconis intenta, et operi Dei innixa, cum omni gravitate et [n 1Kb] mansuetudine ad intonandam gloriam majestatis ejus et pietati ejus gratias referendas festina currat. Quod si morose et segniter veniat post primi psalmi, [o 2Kb] qui in cursu canitur, finem, noverit se a suo ordine, dum cursus expletur, [Col. 1165A] revocari, et in loco ultimo positum, id est, in eo loco qui talibus negligentibus fuerit deputatu, astare, et ibi cum verecundiae metu exspectare, et post expletum cursum prolixa venia ante coetum fratrum egredientium satisfacere. Nam foris omnino non segregetur, ne a somno detentus dormiat, aut in aliquo maligno hosti [a 1Kb] adcundi detur occasio. Intus etenim positus nec totum perdit [b 1Kb] quod coeperat; [Col. 1166A] et verecundia et metu frangitur, dum ab omnibus videtur. Et quando caeteri expleto officio foras egrediuntur, ille in ecclesia pro ipsa tarditate positus duodecim psalmos supra cursus seriem cantet. Si vero ex toto cursum suum perdiderit, praecipue nocturnis horis, in quibus nullum aliud opus impedit, [c 1Kb] superpositione damnetur.



CAPUT LIII. DE HIS QUI FALLUNTUR IN ORATORIO.


[Col. 1165B]
 I.---EX REGULA SANCTI BENEDICTI.

[a 1Kb] Si quis dum pronuntiat psalmum, responsorium, antiphonam vel lectionem, fallitur, [b 1Kb] nisi satisfactione ibi coram omnibus humiliatus fuerit, [Col. 1166B] majori emendationi subjaceat: quippe qui noluit humilitate corrigere quod negligentia deliquit. [c 8Kb] Infantes pro tali culpa vapulent.


[Col. 1167A]
 II.---EX REGULA PAULI ET STEPHANI (cap. 7).

[a 1Kb] Juniores, et maxime qui adhuc psalmos discere meditantur, per choros ex ordine et sine negligentia [b 1Kb] dictent: ita ut ab eo loco quo minores ignorant hi juniores, qui jam Psalterium finierint, per ordinem sibi in dictando succedant, ut omni tempore pronuntiandi usus non desit. [c 1Kb] Psallendi quoque modus, si possibile est, omni tempore cum temperamento nobis tenendus, ut nec nimium protracte, nec supra modum correcte, sed, ut dictum est, temperata semper modulatione dicatur. [d 1Kb] Servate tamen, ut secundum voluntatem et arbitrium prioris (cui semper considerandi et perpendendi tempus, horam, [e 1Kb] causam [Col. 1168A] per omnia imminet, sive protrahi, sive accelerare justo considerationis judicio jusserit, ad ejus nutum sive etiam elevatius, sive humilius voluerit), consona tamen, quasi uno ore, voce dicatur. Nec quisquam praesumat absque prioris permissu, vel elata vocis extollentia, quae saepius inflationis jactantiam et arrogantiam elationis minus cautis generat. aut turbulenta festinatione temperamenti modum excedere vel mutare. Nec prior concessam considerationis licentiam [f 1Kb] in usu absque certa necessitate audeat usurpare, sciens se Domino redditurum rationem, qui dixit: Psallite sapienter.



CAPUT LIV. DE SIGNIFICANDA HORA OPERIS DEI.


[Col. 1167D]
 I.---EX REGULA SANCTI BENEDICTI.

[a 1Kb] Nuntianda hora operis Dei die noctuque sit cura abbatis aut ipse nuntiare, aut tali sollicito fratri [Col. 1168D] injungat hanc curam, ut omnia horis competentibus compleantur. Psalmos autem, vel antiphonas post abbatem ordine suo, [b 1Kb] quibus jussum fuerit, [c 5Kb] imponant. [Col. 1169A] [a 1Kb] Cantare autem et legere non praesumat, nisi qui potest officium implere, ut aedificentur audientes. Quod cum gravitate, humilitate et tremore fiat, et cui jusserit abbas.



 II.---EX REGULA SANCTI ISIDORI EPISCOPI (cap. 20).

[b 24Kb] Ad custodem sacrarii pertinet cura et custodia templi, signum quoque dandi in vespertinis nocturnisque officiis; vela vestesque sacrae, codices quoque, [c 1Kb] instrumenta cuncta, oleum in usus sanctuarii, cera et luminaria.



 III.---EX REGULA FRUCTUOSI (cap. 10). Quid debeant observare abbates.

[d 1Kb] Primum horas canonicas, id est, primam, missis operariis in vineam; tertia sanctum Spiritum in apostolos descendisse; sexta Dominum in crucem [Col. 1169B] ascendisse; nona spiritum emisisse; vespera David cecinisse dicens: Elevatio manuum mearum sacrificium [Col. 1170A] vespertinum (Psal. CXL). Medium noctis, quia ea hora clamor factus est, Ecce sponsus venit, exite obviam ei (Matth. XXV); ut ea hora cum ad judicium venerit, non nos dormientes, sed vigilantes inveniat. [e 1Kb] Gallicinium, Christum a mortuis resurrexisse. Has horas canonicas ab Oriente usque ad Occidentem catholica, id est universalis, indesinenter celebrat Ecclesia.



 IV.---EX REGULA CASSIANI (cap. 11).

[f 82Kb] Is autem cui nocturnarum orationum sollicitudo committitur, non qua hora illi libitum fuerit, fratres ad vigilias suscitare praesumat, ut secundum opportunitatem somnii et insomnii aetatis suae horas noctis temperet. Nam quamvis eum consuetudo diurna hora solita vigilare compellit, tamen sollicite [Col. 1170B] et frequenter [g 1Kb] stellarum constituta signa exploret, et sic totam congregationem ad officium orationis [Col. 1171A] invitet; praecavens ne in utroque inveniatur incautus, id est, ne velut oppressus somno statutam noctis transeat horam, vel eamdem festinus anticipet.



 V.---EX REGULA SANCTI BASILII (cap. 75).

Interrog. [a 1Kb] Quomodo debet quis habere eum qui ad orationem suscitat fratres?---Resp. Si quis cognoscit damnum quod de somno patitur: [b 1Kb] cum neque sui ipsius sensum habet, et intelligit quantum sit lucrum vigiliarum, et praecipue cum vigilatur ad glorificandum Deum in orationibus: ita debet habere eum qui ad hoc se invitat et suscitat dormientem, tanquam eum per quem divina lucra et coelestia dona consequitur, sive is ad orationem, sive ad aliud quodcunque mandatum Dei invitat.



 VI.---Item ex eadem Regula (cap. 77 [c 1Kb] ).
[Col. 1171B]

Interrog. Quod si contristatur iile qui excitatur, aut etiam si irascitur, quid dignius est?---Resp. Interim excommunicari debet, et non manducare, si forte compunctus agnoscat quantis et qualibus bonis semetipsum insipienter defraudet; et ita conversus recipiat gratiam ejus qui dixit: Memor fui [Col. 1172A] Dei, et delectatus sum (Psal. LXXVI). Quod si permanserit in stultitia non intelligens gratiam, abscidatur tanquam putrefactum membrum a corpore. Scriptum est enim: Quia expedit, ut pereat unum membrorum tuorum, et non omne corpus tuum mittatur in gehennam (Matth. V).



 VII.---EX REGULA MACARII (cap. 6).

[d 1Kb] Astantibus ergo ad orationem nullus praesumat [e 1Kb] sine praecepto, qui praeest, Patris psalmi laudem emittere. Ordo iste teneatur, ut nullus priorem in monasterio [f 1Kb] ad standum, vel psallendi ordinem praesumat praecedere, [g 1Kb] dicente Salomone: Fili, primatum concupiscere noli: neque accubueris prior in convivio, ne veniat melior te, et dicat tibi Surge, et confusionem patiaris in die illa. Et iterum dicit: [Col. 1172B] Noli altum sapere, sed time (Rom. XI). Quod si tardat is qui praeest, [h 1Kb] oportet primum in notitiam ejus deferre, et secundum imperium ejus obedire convenit fratres.



 VIII.---EX REGULA AURELIANI EPISCOPI (cap. 22).

In omni ministerio, [i 59Kb] sive in ordine psallendi aut [Col. 1173A] legendi, vel operandi vicibus sibi succedant, absque sancto abbate, et nimis senibus, et parvulis infantibus, aut certe ita infirmis, [a 1Kb] ut surgere quid non praevaleant.



 IX.---EX REGULA PATRUM (cap. 4).

[b 1Kb] Illud quoque observandum est ut praesente seniore, quocunque [c 1Kb] vel praecedente in ordine psallendi, sequens non habeat facultatem loquendi vel aliquid praesumendi, nisi tantum is qui in ordine, ut dictum est, praecedere videtur. Hoc usque ad imum ante omnia in oratione, seu in opere, sive in responso dando erit servandum. Si vero simplicior fuerit, vel [d 1Kb] impeditior sermone, et dederit locum, ita demum sequens loquatur. Omnia tamen in [Col. 1173B] charitate fiant, non per contentionem et aliquam praesumptionem.


[Col. 1174A]
 X.---EX REGULA PAULI ET STEPHANI (cap. 6).

[e 1Kb] Initium psallentjum in choro priores qui in eis stant, incipiant. Aut si eis adversatur infirmitas, incipiant, quibus jusserit Pater. Quibus incipientibus, mox omnes, si lieri potest, in prima aut secunda syllaba pariter unanimiter et uno ore subjungant: ut non sit dissonantia cantantium, quae maxime ab inordinato initio, et quodammodo contentiosa varietate solet accidere.



 XI.---EX REGULA CUJUSDAM (cap. 9).

Horas vero [f 1Kb] ad cursum procurare juxta dispositionem abbatis debet, cuicunque ordinatum fuerit, id est, qui mente sollicita et impigra fuerit ad hoc opus idoneus inventus, ut opus Dei non tardetur. Si vero qualibet occasione a justo ordine deviatum [Col. 1174B] fuerit, ut non secundum ordinem suum horae custodiantur, [g 146Kb] superpositione damnetur.



CAPUT LV. DE OPERE MANUUM QUOTIDIANO.



 I.---EX REGULA SANCTI BENEDICTI.

[a 1Kb] Otiositas inimica est animae. Et ideo certis temporibus [b 4Kb] occupari debent fratres in labore manuum, [c 4Kb] certis iterum horis in lectione divina. Ideoque [Col. 1177A] hac dispositione credimus utraque tempora ordinari: id est, ut a Pascha usque [a 1Kb] ad Kal. Octobris a mane exeuntes a prima usque ad horam pene quartam laborent, quod necessarium fuerit. Ab hora autem quarta usque ad horam quasi sextam lectioni vacent. [b 2Kb] Post sextam autem surgentes a mensa pausent in lectis suis cum silentio: aut forte qui voluerit legere [c 1Kb] sic legat, ut alium non inquietet: Agatur nona temperius mediante octava hora, et iterum quod faciendum est, operentur, usque ad vesperam, si autem necessitas loci, aut paupertas exegerit, ut ad fruges colligendas per se occupentur, non contristentur, quia tunc vere monachi sunt, si labore manuum suarum vivunt, sicut et patres nostri et apostoli. Omnia tamen mensurate [Col. 1177B] fiant propter pusillanimes. [d 1Kb] A Kalendis autem [Col. 1178A] Octobris usque ad caput quadragesimae [e 1Kb] usque ad horam secundam [f 1Kb] plenam lectioni vacent: hora secunda agatur tertia, et usque ad nonam omnes in opus suum laborent, quod eis injungitur. Facto autem primo signo horae nonae disjungant se ab opere suo singuli, et sint parati dum secundum signum pulsaverit. Post refectionem autem vacent lectionibus suis aut psalmis. In quadragesimae vero diebus, mane usque ad tertiam plenam vacent lectionibus suis: et usque [g 1Kb] ad undecimam plenam operentur, quod eis injungitur. In quibus diebus quadragesimae [h 1Kb] accipiant omnes singulos codices de biblotheca, quos per ordinem et integros legant. Qui codices in capite quadragesimae dandi sunt. Ante omnia sane [i 10Kb] deputentur unus aut duo seniores, [j 6Kb] qui circumeant [Col. 1178B] monasterium horis, quibus vacant fratres [Col. 1179A] lectioni: et videant ne forte inveniatur frater [a 1Kb] accidiosus, qui vacat otio, aut fabulis, et non est intentus lectioni: et non solum sibi inutilis est, sed et jam [b 1Kb] alios extollit. Hic talis si, quod absit, repertus fuerit corripiatur semel et secundo: si non emendaverit, correptioni regulari subjaceat taliter [c 1Kb] ut [Col. 1180A] caeteri timeant. [d 2Kb] Neque frater ad fratem jungatur horis incompetentibus. Dominico die lectioni vacent omnes, exceptis his, qui variis officiis deputati sunt. Si quis vero ita negligens aut desidiosus fuerit, ut non velit, aut non possit meditari, aut legere, [e 1Kb] injungatur ei opus. Fratribus infirmis, [f 1Kb] aut delicatis [Col. 1181A] talis opera aut ars injungatur, ut nec otiosi sint, nec violentia laboris opprimantur, ut effungentur: quorum imbecillitas ab abbate consideranda est.



 II.---EX REGULA SANCTI MACARII (cap. 10).

[a 1Kb] Debent ergo fratres istum ordinem tenere. A prima usque ad horam tertiam Deo vacent fratres. A tertia vero usque ad horam nonam quidquid injunctum fuerit a Patre, [b 61Kb] sine aliqua murmuratione faciant. Meminere debent [c 1Kb] in quibus injungitur, dictum Apostoli: [d 1Kb] Omnia quae facitis, sine murmuratione facite (Phil. II). Timere debent illud dictum terribile: Nolite murmurare; sicut quidam eorum murmuraverunt, et ab exterminatore perierunt (II Cor. X). Debet etiam, qui praeest, pater, opus, quod faciendum est, uni injungere, ut caeteri ejus praecepto, cui injunctum [Col. 1181B] fuerit, fratres obediant sine querela.



 III.---Item ejusdem (cap. 11).

[e 1Kb] Si quis ex fratribus pro jejunio, vel operibus manuum suarum, quae Apostolus praecipit: Operantes [f 1Kb] manibus nostris, ne quem vestrum gravaremus (I Thess. II et II, III), is qui talis est monachus, dignus est in omnibus. In his si fuerit aliquis infirmitate [g 1Kb] obsessus, providendum est ab eo, qui praeest, qualiter ipsa infirmitas sustentetur. Quod si in firmus est animo hujusmodi frater, oportet eum frequentius operari, considerans Apostolum, qualiter corpus suum servituti redigit (I Cor. IX). Hoc autem [Col. 1182A] observandum est, ut in nullo voluntatem suam faciat ille.



 IV.---EX REGULA PATRUM (cap. 5).

[h 1Kb] Cursus vero orationum vel psalmorum, sicut dudum statutum est, vel tempus istud [i 1Kb] meditandi, operandique servabitur. Ita meditem habeant fratres, [j 1Kb] ut usque ad horam secundam legant; si tamen nulla causa exstiterit, qua necesse sit etiam [k 1Kb] praetermisso [l 3Kb] meditem, aliquid fieri in commune. Post horam vero secundam unusquisque ad opus suum paratus sit, et usque ad horam nonam quidquid injunctum fuerit, sine murmuratione et haesitatione perficiant, sicut docet sanctus Apostolus (Phil. II).



 V.---Item ex Regula Patrum (cap. 5).
[Col. 1182B]

[m 1Kb] Matutino dicto fratres lectioni vacent usque ad horam secundam: si tamen nulla causa exstiterit, qua necesse sit, etiam [n 1Kb] praetermissa lectione, aliquid fieri in commune. Post horam secundam unusquisque ad opus suum paratus sit. Usque ad horam nonam quod injunctum fuerit, sine murmuratione perficiat.



 VI.---Item ex Regula Patrum (cap. 9).

[o 1Kb] Die autem Dominico nihil aliud agant, nisi Deo vacent: nec pro aliqua occasione se velint, aut alios excusare. Tamen contestor, fratres, [p 1Kb] nulla operatio [Col. 1183A] in die illa sancta comperiatur, nisi tantum hymnis et canticis spiritualibus [a 1Kb] dies illa transeatur.



 VII.---EX REGULA PACHOMII (cap. 58).

[b 1Kb] Si signum datum fuerit ut egrediantur ad opus, [c 1Kb] Praepositus domus antecedet eos; et nullus in monasterio remanebit, nisi is cui [d 1Kb] Pater praeceperit; et hi qui pergunt [e 1Kb] non interrogabunt quo vadant.



 VIII.---Item (cap. 59).

[f 1Kb] Cumque universae domus in unum fuerint congregatae, prioris domus Praepositus antecedet; et pergent juxta ordinem domorum et hominum singulorum, nec loquentur mutuo; sed unusquisquis de Scripturis meditabitur. Si forte eis aliquis occurrerit, et voluerit cum aliquo eorum loqui, [g 1Kb] janitor [Col. 1183B] monasterii, qui huic operi fuerit delegatus, occurret, et respondebit ei, eoque utentur nuntio. [h 1Kb] Si janitor coram non fuerit, [i 1Kb] Praepositus domus, vel alius, cui hoc fuerit injunctum, occurrentibus respondebit.



 IX.---Item (cap. 60).

[j 1Kb] Operantes nihil loquantur saeculare; sed aut [k 1Kb] meditabuntur ea quae sancta sunt, aut certe silebunt.



 X.---Item (cap. 62 [l 1Kb] ).

Operans non sedebit sine majoris imperio.



 XI.---Item (cap. 62).

[m 1Kb] Nec plus operis fratres compellantur facere, sed moderatus labor omnes ad opus provocet. Sitque inter eos pax et concordia, et libenter majoribus subjiciantur sedentes, et ambulantes, ac stantes in [Col. 1183C] ordine suo, et invicem de humilitate certantes. [n 1Kb] Si quid peccatum fuerit. Patres monasterii emendare poterunt, et constituere quid sequi [o 1Kb] debeant.



 XII.---EX REGULA SANCTI BASILII (cap. 34 [p 1Kb] ).

Interrog. Unde ergo vagatur mens nostra, et cogitationes diversae ascendunt in corda nostra, et quomodo hoc possumus emendare, etc.



 XIII.---EX REGULA STEPHANI (cap. 11).

[q 1Kb] Aestatis tempore nulli liceat meridie, praeter in [Col. 1184A] suo lecto dormire: nisi forte jubente Priore [r 1Kb] ad nubila pro custodia [s 1Kb] areae extra lectum suum dormiat. In campo vero quando messis colligitur, si meridie dormire licuerit, non divisi, sed in uno loco, aut duobus locis dormient: quia non est incognitum, quantum mali ex occasione diabolus fecerit. Tempora vero in quibus, si vacaverit, meridie dormiendum nobis est, a die Iduum Maiarum usque in diem Iduum Septembrium observemus.



 XIV.---Item (cap. 33 [t 1Kb] ).

Magnopere autem ab omnibus cavendum est, ne aut in pistrino, aut in quacunque manuum operatione aliquis fratrum pigre, et non inter primos occurrat.



 XV.---Item (cap. 33).
[Col. 1184B]

[u 1Kb] Nam adhortatio laborandi quae hactenus cum tanto temperamento a nobis charitati vestrae insinuata est, [v 1Kb] ab illa apostolica beati Pauli instantia tantum tepida est et remissa, quantum est differentia personarum; cum ille nos jubeat hactenus manibus laborare, ut habeamus unde tribuere possimus necessitatem patientibus (Eph. IV): nos diximus, ut, vel quod nobis sufficiat, laboremus. Ille dicit seipsum in fame et siti, in frigore et nuditate, nocte et die, suis manibus laborasse, ut sibi, et qui cum eo erant necessaria non deessent (II Cor. XI; Act. XX). Nos e contra duplicia habentes in nostris usibus vestimenta, et calciamenta, et quotidiam victus de donis Dei ad saturitatem plenissimum apparatum, hortamur ut otium non ametis, sed per sincerum unanimitatis [Col. 1184C] consensum unusquisque, ut praevalet, sic laboret. Ille praecepit: Qui non laborat, non manducet (II Thess. III). Et nos fragilitatem nostram in vobis pensantes nulli vestrum, qui hactenus subdola et lubrica voluntate laborare feliciter distulistis, de necessariis rebus a fidelium fratrum [x 1Kb] ordine quidquam subtraximus, patienter hactenus tolerantes, ut non vinceremur a malo, sed ut vinceremus malum in bono.


[Col. 1185A]
 XVI.---Item ejusdem (cap. 38).

[a 1Kb] Hoc scientes fratres, [b 1Kb] quia otiosus corpore monachus mente a sordidis cogitationibus nunquam poterit esse otiosus, [c 1Kb] dicente Salomone: In desideriis est omnis otiosus; et iterum: [d 1Kb] Multa mala excogitat otiositas: abjecto ergo a se qui hucusque talis fuit hoc vitio, promptus ad omne opus occurrat, quia scriptum est: Non oderis opera laboriosa et rusticationem ab Altissimo creatam (Eccli. VII). Ut donante Domino de propriis laboribus et rebus quotidianis et necessariis abundemus; et his quos amor spiritalis ad visitandos nos invitat, possimus convenienti mediocritate occurrere, aut quos gravis urget necessitas debito ministerio valeamus de proprio labore servire: quia Dominum Redemptorem nostrum [Col. 1185B] beatius esse dare quam accipere (Act. X). certum est [e 1Kb] praecepisse.



 XVII.---EX REGULA SANCTI ISIDORI (cap. 7).

[f 1Kb] Monachus semper operetur manibus suis; ita ut quibuslibet variis opificum artibus laboribusque studium suum impendat, sequens loquentem Apostolum, qui dicit: Neque panem gratis manducavimus: sed in labore, et fatigatione nocte et die laborantes (II Thess. III). Et iterum: Qui non vult operari, non manducet (Ibid.). Per otium enim libidinis et noxiarum cogitationum nutrimenta concrescunt; per laboris vero exercitium vitia nihilominus elabuntur. Nequaquam debet dedignari monachus versari in opere aliquo monasterii usibus necessario. [g 1Kb] Nam et patriarchae greges paverunt; [h 1Kb] philosophi [Col. 1185C] gentiles sutores et sartores fuerunt; Joseph justus, cui Virgo Maria desponsata exstitit, [i 102Kb] faber ferrarius [Col. 1186A] fuit. Siquidem et Petrus princeps apostolorum piscatoris gessit officium, et omnes apostoli corporale opus faciebant, unde vitam corporis sustentabant. Si igitur tantae auctoritatis homines laboribus et operibus, etiam rusticanis inservierunt, quanto magis monachi, quibus oportet non solum vitae suae necessaria propriis manibus exhibere, sed etiam indigentiam aliorum laboribus suis reficere. Qui viribus corporis et integritate salutis consistunt, si in opere ostiosi sunt, dupliciter peccare noscuntur: quia non solum non laborant, sed etiam alios vitiant, et ad imitationem suam invitant. Propterea enim quisque [j 1Kb] ad Deum convertitur, ut ei deserviens laboris habeat curam, non ut otio deditus inertia pigritiaque pascatur. Qui sic volunt vacare lectioni, [Col. 1186B] ut non operentur, ipsi lectioni contumaces existunt, quia non faciunt quod ibi legunt. Ibi enim scriptum est: Operantes suum panem manducent. Et iterum: Ipsi enim scitis, quomodo oporteat imitari nos: quia non inquieti fuimus apud vos, neque panem gratis ab aliquo manducavimus, sed in labore et fatigatione die et nocte operantes, ne quem vestrum gravaremus (II Thess. III). Qui per infirmitatem corporis operari non possunt, humanius clementiusque tractandi sunt; [k 1Kb] nec contra eos murmurandum est ab eis qui vires laborandi habent, sed magis consulendum est eis quos sciunt corpore infirmos. Ipsi autem qui non possunt, eos qui laborant et possunt meliores sibi felicioresque fateantur. Qui vero languidus est, et laborem operum corporalium sustinere [Col. 1186C] non potest, consulendum est illi, et ejus infirmitas temperanda est. Qui vero sani sunt, et fallunt, procul [Col. 1187A] dubio dolendi atque lugendi sunt: quia non corpore, sed (quod pejus est) mente aegroti sunt, quique, etsi humanis oculis convinci non possunt, Deum tamen non fallunt. Tales igitur ferendi sunt, si aegritudo latet; aut distringendi, si sanitas patet. Monachi operantes, [a 1Kb] meditari aut psallere debent, ut carminis verbique Dei delectatione consolentur ipsum laborem. [b 1Kb] Si enim saeculares opifices inter ipsos labores suorum operum amatoria turpiaque cantare non desinunt, atque ita horam suam in cantibus et fabulis implicant, ut ab opere manus non substrahant quanto magis servus Christi sic manibus operari debet, ut semper laudem Dei in ore habeat, et lingua ejus psalmis atque hymnis inserviat. Laborandum est ergo corpore, animi fixa in Deum intentione; sicque [Col. 1187B] manus in opere implicanda est, ut mens non avertatur a Deo. Propriis autem temporibus oportet operari monachum, et propriis orationi lectionique incumbere. Horas enim debet habere monachus congruas, et ad singula officia deputatas. Partes autem temporum suis quibusque operibus taliter deputantur. Aestate enim a mane usque ad horam tertiam laborare oportet; a tertia vero usque ad sextam lectioni vacare; dehinc usque ad nonam requiescere; post nonam autem usque ad tempus vespertinum iterum operari. Alio autem tempore, id est, hieme, autumno, sive verno a mane usque ad tertiam legendum; post celebrationem Tertiae usque ad nonam laborandum est; post refectionem nonae aut operari oportet aut legere aut sono vocis aliquid meditari. [Col. 1187C] [c 1Kb] Quaecunque autem operantur monachi manibus suis Praeposito deferant: Praepositus autem principi monachorum, nihilque operis apud fratres remaneat, ne sollicitudinis cura mentem ab intentione contemplationis avertat. Hortos olerum, vel apparatus ciborum propriis sibi manibus fratres exerceant. Aedificiorum autem constructio et cultus agrorum ad opus servorum pertinebunt. Nullus monachus amore privati operis illigetur; sed omnes in commune laborantes [Col. 1188A] Patri sine murmuratione obtemperabunt. Monachi praepositis suis sine ulla murmuratione obtemperare debent, ne forte ea sententia pereant, qua perierunt hi qui in deserto murmuraverunt. Si enim illis parvulis adhuc in lege et rudibus nequaquam indultum est, quanto magis his qui perfectionis legem perceperunt non parcet, si talia gesserint.



 XVIII.---EX REGULA SANCTI FRUCTUOSI EPISCOPI (cap. 6).

[d 1Kb] In operando haec ratio conservetur. [e 1Kb] Verno vel aestate, dicta Prima commoneantur decani a praeposito suo quale opus debeant exercere: atque illi reliquos fratres. Tum demum dato signo, sumplis ferramentis congregentur in unum, factaque oratione pergent [f 1Kb] recitantes ad opus usque ad horam diei [Col. 1188B] tertiam: revertentesque ad ecclesiam, Tertiaque celebrata, residentes suis locis studeant lectioni vel orationi. Verum si opus tale est, quod non intermittatur, in opere ipso Tertia dicatur, et sic [g 1Kb] recitando revertantur [h 1Kb] ad cellam, et [i 1Kb] consummata oratione, [j 1Kb] ablutisque manibus [k 1Kb] confestim ad ecclesiam conveniant. Et si reficiendum ad sextam est, peracto officio Sextae, ab oratione pergant ad mensas; refectique congrue, iterum facta oratione, quiescant. Deinde celebrata Nona, si necesse est revertantur ad opus, quousque [l 1Kb] ad duodecimae officium conveniant. [m 1Kb] Sin autem, residentes taciti per cellulas suas, hi quorum jam aetas perfecta est, et conscientia pura, meditentur eloquia Domini, vel opus quodlibet intra cellulam injunctum exercentes nusquam prorsus, excepta [Col. 1188C] causa necessitatis, audeant progredi, nisi fuerint a seniore praecepti. Juniores vero coram suis residentes decanis, lectioni, vel recitationi vacent; nec se inconsulto seniore junior a sua auferat sessione, aut ad alterius decani locum audeat pergere: sed tam in sessione quam etiam in operatione semper decani a decania segregata consistant. Juniores quippe suos jugiter decanus ille commoneat, ne in aliquam negligentiam decidant; sed viros spiritales [Col. 1189A] et sanctos illis semper in exemplo proferat; ut illorum contemplatione assidua ad meliora proficiant. Autumni vel hiemis tempore usque ad tertiam legant, usque ad nonam operentur, si tamen est quodlibet opus, quod fiat. Post nonam iterum usque ad duodecimam legant; a duodecima meditentur [a 1Kb] usque ad vesperam. Ad opera cum egressuri sunt orationem facturi invicem conveniant: qua completa, incipiat praepositus psalmum, et sic recitantes pergant ad operationem. Cum operantur, non inter se fabulas vel cachinnos conserunt, sive luxurientur; sed operantes intra se recitent taciti, aut psallant aliquid, aut recitent pariter, aut certe sileant.



 XIX.---EX REGULA SANCTI FERREOLI (cap. 26).

[b 1Kb] Ut usque ad horam diei tertiam omni tempore [Col. 1189B] lectioni monachus tam senior quam extremus vacare procuret. Et sic demum in reliqua parte diei deputati operis cura succedat praeter aegrotos tantum, quibus imponi hoc supra propriam voluntatem vel potius virtutem communis infirmitas non permittit. Nam et hi quibus fructuum colligendorum tempore fuerit ab abbate imperatum, ut matutinis horis aliquid vel laboris exerceant, hac lege non tenebuntur; neque huic definitioni putabuntur exstitisse contrarii, cum imperata sibi utilitatis causa compleverint. Etenim moris est agricolis, ut vix reddito adhuc mane arida frumenta non nisi deciduo madida facta rore succidant, ut laetam minus segetem facilius fervoribus insecutoribus eripiant, dum in exordio diei blandi aeris temperamenta custodiunt. [c 5Kb] Saepe enim ex industria [Col. 1189C] factum scio, ut [d 82Kb] dubia adhuc luce priusquam, ut dicere possumus, orbe solis ardorem biberit [Col. 1190A] redactam in manipules segetem igne jubaris flammas cum fructibus messmam ejus evaserit. Hoc ergo si etiam a monachis, qui operi insistunt, ut superius diximus, fuerit observatum, non erunt pronuntiandi pro [e 1Kb] compendio operis Regulae transgressores.



 XX.---Item (cap. 28).

Monachum absque certis solemnitatibus, vel manifesta aegritudine diem sine operatione transigentem a convivio decernimus excludendum jubente beato Apostolo: [f 1Kb] Qui non laborat, non manducet (II Thess. III). Secuturas tamen excusationes inutilium praevidemus, et propterea modum ponimus otiosis. Dicturus est enim unus ex talibus: ego non possum operari, quia amisso robore juventutis sum ad omnia senex invalidus. Alius: Neque ego possum, quia sum [Col. 1190B] infirmitate jam fractus. Dicturus etiam tertius (si potuerit inveniri): Non possum etiam ego, quia laborum me assiduitas contrivit, itinerum longitudo quassavit, fortitudinem mihi abstulit sollicitudo commissa, virtutem meam actio exspoliavit imposita? Sed his quasi contrarius sermo rationis occurrat revincens eos et dicat: Ut quis non valet insistere operi, det promptius operam lectioni: quicunque agrum non excolit, Deum dupliciter colat; et inter reliquas eliam hanc quaerat artem, ut paginam pingat digito, qui terram non praescribit aratro; quia qui, ut supra diximus, agriculturam exercere non valet, legere, [g 2Kb] scribere, quod est praecipuum opus, piscium etiam providere capturam, [h 1Kb] retexere, calceamenta fratribus praeparare, vel reliqua, quae similia [Col. 1190C] sunt, facere atque implere potest. Quisquis ergo ex his omnibus non elegerit, quo occupetur [Col. 1191A] opere, famem cum improperio sustinere contentus sit.



 XXI.---EX REGULA CASSIANI (cap. 8).

[a 1Kb] Illud quoque apud Patres omni observantia custoditum est, ut [b 1Kb] in responsione Alleluiae nullus dicatur psalmus, nisi ille, qui in titulo sub [c 1Kb] Alleluiae inscriptione praenotetur.



 XXII.---Item ex eadem Regula (cap. 9).

[d 1Kb] Cum autem fuerint orationes canonicae ex more finitae, unusquisque ad suum recurrens locum, aut solus, [e 1Kb] aut cum alio pro societate operis, vel disciplinatus sedere permittitur, [f 1Kb] idem iterum orationum officium velut peculiare sacrificium studiosius celebrare non cesset.



 XXIII.---Item ex eadem Regula (cap. [g 1Kb] 10).
[Col. 1191B]

Nec ulterius quisquam post purificationem nocturnarum vigiliarum in requiem somni iterum resolvatur, donec superveniente die nocturnae meditationi operatio diurna succedat: ne forte puritatem nostram psalmis, orationibus acquisitam invidus diabolus quadam somni illusione contaminet. Quia post illam satisfactionem confessionis, quam Deo pro negligentiis, sive ignorationibus nostris, obtulimus, invidus inimicus, si tempus quietis invenerit, maculare festinat, et tunc fiduciam nostram praecipue dejicere, atque enervare contendit, cum frequentius et purius nos orare praeviderit. Nam [Col. 1192A] multoties quos per totum noctis spatium sauciare non potuit, post completas vigilias sub unius horae brevissimo tempore quiescentes dehonestare conatur.



 XXIV.---Item ex eadem Regula (cap. 12).

[h 1Kb] Completis autem vigiliis, et absolata congregatione, nullus, vel ad modicum, stare cum altero, aut sermocinari praesumat, nisi forte necessitas alicujus operis opportuni aliquid ante deliberare compellit. Cum vero in opere fuerint fratres, nulla inter eos sermocinatio penitus conferatur; sed sic unusquisque opus exsequatur injunctum, [i 65Kb] ut psalmum aut Scripturam quamlibet memoriter recenseat, et non solum conspirationi noxiae, vel consiliis pravis, [Col. 1192B] sed nec otiosis quidem fabulis aliquam unius horae partem impertiat; sed in spiritali meditatione et linguae et cordis sit jugiter occupatus. Summa namque observantia custodiri debet, ne quis cum alio praecipue vel ad punctum temporis pariter stet, aut alicubi in partes cedat, vel manus suas invicem teneant.



 XXV.---EX REGULA TARNATENSI (cap. 10).

Omni tempore duabus horis die spiritali [j 1Kb] meditationi vacabunt. Aestatis vero tempore [k 1Kb] matutinis ex more completis, et prima dicta, omnes opera quae jubentur assumant. Deinde tertia celebrata, ad [Col. 1193A] expedienda quae suscepta fuerant revertantur. [a 1Kb] Nec collocutione quarumcunque fabularum saecularium occupentur, nisi fortasse haec proferat sermo relatoris, quod animam aedificet audientis. A sexta quoque hora usque ad nonam vacent quieti vel etiam lectioni. Post horam vero nonam usque ad horam lucernarii [b 1Kb] omnes in unum solatium commodabunt. Hiemis vero tempore, matutinis vel prima transactis, omnibus usque ad tertiam vacare conceditur lectioni. Qua consummata, gratanter quod eis injunctum fuerit implere festinent, ut jam dictum est, usque ad horam lucernarii. [c 1Kb] Hi vero qui deputati esse videntur culturae, hac observatione constringi pro operis assiduitate non possunt; sed, ut tempus exegerit, aut labor eorum opera injuncta monstraverit, [Col. 1193B] sic consideratione praepositi gubernentur, binis et ipsi horis lectioni nihilominus vacaturi. Quando messes et vindemiae colliguntur, bis in die, id est, hora sexta et duodecima, refectionem accipiant. Quarta vero et sexta feria ita moderari opera debet, ut, si fieri potest, statuta jejunia non amittant, sed universa, prout utilitas aut labor exegerit, ita senioris judicio disponantur. Nemo tamen extra monasterium manducet aut bibat; hoc enim Regulae non recipit disciplina, ut vel poma vilia sumantur. Aquam ipsam ante refectionem legitimam bibere non praesumant.



 XXVI.---EX REGULA CUJUSDAM PATRIS (cap. 12).

Operandum namque est omni tempore praeter dies festos, ut habeatur vel propriae necessitatis [Col. 1193C] usus, vel egenis unde detur [d 1Kb] suffragium. Sic tamen [Col. 1194A] operi manuum insistendum est, ut lectionis fructus non omittatur, sed statuto tempore operi detur intentio, ac deinceps lectioni divinae vacetur. Operatio manuum ab hora secunda sumat exordium, et in horam nonam finem accipiat: ab hora vero nona lectio usitetur. Et si aliquando proprium aliquod opus faciendum aut vestimenti consuendi vel lavandi, aut quodlibet aliud opus, per abbatis, vel praepositi commeatum faciant. Et si forte opus [e 1Kb] fortius supervenerit, ut maturius arripiant operari, vel propter ferventem aestum, hoc abbatis arbitrio considerandum est, ut secundum quod tempus exigit, aut fortioris laboris pondus, vel ad sextam, ut juste judicaverit, ab opere sit quiescendum, et post quietem vel refectionem usque ad vesperam sit operandum. Illud [Col. 1194B] inter omnia vel abbas, si praesens fuerit, coerceat, aut praepositus, qui ejus vice relinquitur, ut nullus penitus monachus fabulis otiosis praeter necessariam interrogationem vacare permittatur, sed in ipso opere manuum operis Dei recordatio teneatur. Id est, ut dum exterius per temporalem opportunitatem manus operibus occupantur, interius mens cum linguae meditatione psalmorum ac scripturarum recordatione dulcescat. Nam si violator hujus regulae fabulatione delectetur, silentii poena castigetur. Focos vero [f 1Kb] in schola poenitentes (si fuerint) bini et bini per hebdomadas faciant. Similiter [g 1Kb] ad caput fratrum lavandum per singula sabbata, [h 11Kb] vel balnearum usus per festas solemnitates praeparent; [i 1Kb] aut si sunt alia extrema, poenitentes faciant, ut dum [Col. 1194C] mente humili et contrito corde haec propter timorem. [Col. 1195A] Domini faciunt, ab omnipotentis Dei misericordia celerius a suis delictis laventur. [a 1Kb] Quando ad opera eundum est, istud capitulum psallatur: [b 1Kb] Sit splendor Domini Dei nostri super nos, et opera manuum nostrarum dirige. [c 1Kb] Quando vero finitur opus, istud dicatur capitulum: Benedicat nos Dominus Deus noster, et benedicat nos Deus, et metuant eum omnes fines terrae.



 XXVII.---EX REGULA FRUCTUOSI.

[d 1Kb] Cum vacant [e 1Kb] ab operatione fratres, [f 1Kb] nullus se proprio citra permissionem decani vel praepositi movere audeat loco, neque conferre fabulas, deambulationesque peragere inquietas et otiosas; sed residens [Col. 1196A] [g 1Kb] operi manuum, sive lectioni intentus, aut in orationis contemplatione defixus, signo universali monitus surgat concitus, communi oratione vel operatione detinendus. Alias neque respicere, neque appellare alium citra permissionem sui senioris est quisquam e fratribus permittendus. In habitu quoque et gressu monachi ita definitum est, ut nulla diversitas esset, sed omnes cultu vestimentorum, non vario, sed uno et sincero manerent.



 XXVIII.---EX REGULA SANCTI AUGUSTINI (cap. 13) [h 1Kb] .

Qui infirmi sunt ex pristina consuetudine aliter tractantur in victu, etc.



CAPUT LVI. DE QUADRAGESIMAE OBSERVATIONE.


[Col. 1195C]
 I.---EX REGULA SANCTI BENEDICTI.

[a 1Kb] Licet omni tempore vita monachi Quadragesimae debeat observationem habere, tamen, quia paucorum est ista virtus, ideo suademus istis diebus Quadragesimae omni puritate vitam suam custodire, omnes pariter et negligentias aliorum temporum his diebus diluere. Quod tunc digne fit, si ab omnibus vitiis temperamus, orationi, fletibus, lectioni et compunctioni cordis, atque abstinentiae operam damus. [Col. 1196C] [b 1Kb] Ergo his diebus augeamus nobis aliquid ad solitum pensum servitutis nostrae orationes peculiares, ciborum et potus abstinentiam: unusquisque super mensuram sibi [c 1Kb] indictam aliquid [d 1Kb] propria voluntate [e 1Kb] cum gaudio sancti Spiritus offerat Deo. Id est, [f 1Kb] subtrahat corpori suo de cibo, de potu, de somno, [g 1Kb] de loquacitate, de scurrilitate: et [h 1Kb] cum spiritalis desiderii gaudio [i 30Kb] sanctum Pascha exspectet. Hoc ipsum tamen quod unusquisque offert, abbati suo [Col. 1197A] suggerat, et cum ejus fiat [a 1Kb] oratione et voluntate. [b 1Kb] Quia quod sine permissione Patris spiritalis fit, praesumptioni deputabitur, non mercedi. Ergo cum voluntate abbatis omnia agenda sunt.



 II.---EX REGULA SANCTI BASILII (cap. 88).

Interrog. [c 1Kb] Si quis supra vires vult abstinere, ita etiam ut in opere mandatorum impediatur per nimiam abstinentiam, si oportet ei concedi? Resp. Interrogatio vestra non mihi videtur competenter adhibita. [d 7Kb] Non enim continentiam in cibis solum esse diximus: [e 69Kb] nam haec ab apostolo Paulo etiam culpabilis invenitur, si non cum fide et ratione fiat, [f 1Kb] cum dicit: Abstinentes se a cibis quos Deus creavit (Col. II). Sed illam diximus esse perfectam continentiam, qua se quis a prioribus suis voluptatibus continet. Quantum [Col. 1197B] autem habeat periculi, qui voluntatem propriam facere vult, et non Domini, certum est ex his quae Apostolus dicit: Facientes voluntatem carnis et cogitationum, eramus natura filii irae, sicut et caeteri (Eph. II).



 III.---Item (cap. 89).

Interrog. [g 13Kb] Qui satis jejunat et in refectione non [Col. 1198A] potest communem cibum cum omnibus sumere, quid magis eligere debet, jejunare cum fratribus et cum ipsis reficere, aut propter majora jejunia alios cibos requirere? Resp. Jejunii mensura non debet ex uniuscujusque voluntate pendere, sed [h 7Kb] ex jussu et institutione [i 22Kb] eorum qui communiter Deo serviunt: [j 1Kb] sicut et illorum in omnibus unanimitas et consonantia refertur: quia in Actibus apostolorum (Cap. IV) [k 1Kb] cor et animam unam [l 31Kb] habuisse signantur. [m 31Kb] Si quis ergo rationabiliter jejunat, etiam virtutem, ut sustinere possit, a Domino consequitur: Fidelis enim est qui repromisit (Hebr. X).



 IV.---EX REGULA MAGISTRI (cap. 43).

[n 1Kb] Unum coctum omnibus pulmentum sufficiat; et [Col. 1198B] [o 1Kb] in secundum, quodcunque fuerit crudum cum pomis: panis hordeacei quadrae duae. Ab ipso die Quadragesimae [p 1Kb] usque in tricesimam propter laborem binas ad diem fratres non amplius accipiant potiones, id est, unum merum, et unum caldum. A tricesima vero usque in vicesimam singulos meros accipiant. A vicesima vero usque ad Pascha vinum [Col. 1199A] omnibus subtrahatur, absque infirmis, et infantibus intra duodecim annos, et senio jam defessis. Sed hoc de infirmis consideret abbas, ne aliquis mentiatur et fingat infirmum. Firmis vero vel suo voto abstinentibus mista salibus [a 56Kb] cum cimino vel apii semine calida aqua misceatur. Oleum non in cacabis, sed in ferculis propter abstinentes mittatur. Qui abstinentes in ipsis tamen mensis decadum suarum [ [b 1Kb] quod in mensa quae in suo numero fuerunt] ordinatione Majoris juxta jubeantur sedere: ut abstinentes de una mensa in una comedant scutella. Ideo enim diximus inter alios fratres [c 1Kb] communiter abstinentes sedere: ut erubescant voraces [d 1Kb] in communi natura non posse pariter gulae desideria refrenare, et in eligendis bonis divinam cum abstinentibus non posse gratiam [Col. 1199B] promereri. Nam ipso die Quadragesimae cum communicant, primo jejunio, antequam communicent, detur licentia ab abbate in oratorio talis. Dicat abbas omnibus fratribus: Qui vult pro anima sua spiritaliter laborare et aliquid abstinere, ad bonum hoc opus liberam ei voluntatem concedimus. Qui vero noluerit, regulae de hoc titulo constituta accipiet, et quadragesimae contentus erit mensura. Jam qui de fratribus voluerint aliquid abstinere, ibi in oratorio vadant, et humilient se ad genua abbatis agentes gratias de boni actus voluntate concessa: et post impensam humilitatem simul et ore suo abbati indicent, quis quid voluerit abstinere. Nam ideo in oratorio abstinentes diximus designari, ut ad mensas cum hoc ipsum continent ad escam in Quadragesima [Col. 1199C] corpori perdendam, a tepidis vel gulosis fratribus non jam hoc ipsum repraesumere, vel secum comedere suadeantur, cum non vult quis videre a se alium meliorem. Sed sint ergo hi tales testimonio oratorii de omnibus apud Deum electi etiam abstinentes designati. Merito enim de resurrectione Domini [Col. 1200A] debent in Pascha laetari cum Christo, qui corpus suum per abstinentiam cum eo crucifixerunt in Quadragesima, dicente de tristitia Scriptura: Qui seminant in lacrymis, in gaudio metent (Psal. CXXV). Et: In paucis vexati, in multis bene disponentur (Sap. III). Nam Quadragesima hujus praesentis parvi saeculi obtinet typum, Pascha vero futurae vitae aeternam laetitiam bonis indicat: in tantum, [e 1Kb] ut quod in sexaginta diebus abstinetur, [f 1Kb] manducare liceat toto anno. Sic qui in praesenti vita saeculi hujus aliquid desideriis suis vel carni subduxerit, in loco sancto abundanter licet animae de melioribus divinis deliciis in perpetuo saginari; quia in hoc parvo tempore pro Domino voluit contristari, cum eo merebitur in futuro laetari. [g 1Kb] Jejunia vero Quadragesimae [Col. 1200B] protrahentur in vesperam; id est, post lucernaria reficiatur omnibus ipsis sexaginta diebus. [h 1Kb] Quia quinta feria jejunatur, absque Dominica. In qua Dominica sero penitus nihil coenent, ut una sit in ipsis diebus a die refectio. Jejunium vero in Quadragesima propter supervenientes non frangatur a domesticis fratribus. Qui vero voluerint fratres [i 1Kb] jejunium superponere, in ipso superposito die, in labore cum fratribus non spectentur, solummodo laborantibus fratribus legant: ut otiosi non sint, et pro pane verbo Dei reficiantur. Ideo enim in spiritu legendo laborent, ut, sicut scriptum est, qui non manducat, non laboret: nisi in illa refectione, in qua sine pane reficitur, hoc est in eloquio Dei, dicente Scriptura: Non in pane solo vivit homo, sed in omni verbo Dei [Col. 1200C] (Luc. IV). In ipsis vero sexaginta diebus, in monasterio fratribus ab hebdomadariis pedes non lavantur, solummodo discalciantur. Supervenientibus quibusvis laventur, propter illius mulieris testimonium, quae lavit, et de [j 156Kb] alabastro unxit pedes Salvatori coenanti (Joan. XII). In coena vero Domini mittant manus pro [Col. 1201A] benedictione ad lavandos pedes abbatis; et postea omnibus praepositis cum solatio fratrum. [a 1Kb] Inchoando tamen abbas lavet simul et ostiariis. Ipse major lavet pedes, cum et ipse humilem se in hoc obsequio praebet, digne omnibus in honorem exaltatior judicetur. Deinde Praepositi omnibus in decada sua lavent pedes et tergant. Sexta vero feria lucescente, quae est ante sabbatum sanctum, nocturnos solummodo faciant: [b 3Kb] quia adhuc Nocturni ante pullorum cantum dicti de quinta adhuc feria sunt; [c 1Kb] etiam Matutinos, vel caeteras horas vel constituta officia Dei usque ad missas Sabbati: ubi tam prolixum psalmorum silentium in ore psallentium resurrectionis Alleluia aperiat. [d 1Kb] Ergo cum ad nocturnos quintae feriae dictos [Col. 1202A] ulterius [e 2Kb] usque ad missas sabbati non psallent. [f 1Kb] Orationes tamen illas Quadragesimae puras compleant, et ipso sextae feriae die lente sibi loquantur de tristitia Dominicae passionis; nec se supervenientes salutent. Nam extra infirmos, et infantes et senio pervinctos, [g 1Kb] quicunque de sanis reficere voluerit, sine accepta benedictione et non signata refectione reficiat: ut a gula sua, vel a semetipsis [h 1Kb] communicati erubescant cum aliis [i 20Kb] superponentibus pro Dei speranda mercede unum diem non posse jejunum voluntarie pertransire, cum aliis ab invito interdum triduana transire jejunia indigentiae imponat necessitas. Et tum qua fronte futura octava Paschae in Dominicae resurrectionis victoria desideret [Col. 1203A] epulari, qui in [a 1Kb] tristitiae causam ipsius passionis una die noluit cum Christo crucifigere carnem. Sacramenta vero altaris in [b 1Kb] patena majore vitrea finiantur: ut cum sexta feria Judaei ad passionem Christum quaesierint, sit ipso die mentibus nostris reclusus, ut sabbato nobis per resurrectionem in novo sacramento appareat. Jam qui sexta feria refecturi sunt, sine communione reficiant: ut agnoscatur jamque sexta feria injuste refici sine Christo. [c 1Kb] Lotio vero rerum, vel apparatus Paschalis ipso die procuretur. In qua sexta feria [d 1Kb] altaris velamen, vel universus oratorii subtrahatur ornatus; simul et lucernae et cicendeli totum intra monasterium negetur aspectus. In nobis tristitia habeatur ipso die, cum mundo verum Domini lumen [Col. 1203B] per passionem abscedit. Et in sequenti lumen lucescente sabbato per totum mundum pro laetitia reponatur, quando per resurrectionem Christi laetitiae ad nos lumen revertetur. Nam omni tempore sic [Col. 1204A] ornatum et mundum debet esse monasterium, ut per omnia introitorum loca munda ornata velis videatur ubique quasi una ecclesia: ut ubique ad se invicem occurrentes deceat, libeat, et delectentur orare.



 V.---ITEM BEDAE.

[e 1Kb] Ecce jejunium quadragesimale, Domino auxiliante, jam plurima ex parte complevimus. Testis est unicuique conscientia sua, quia quanto districtius se sanctis his diebus Domino mancipasse meminit, tanto amplius gaudens sanctum Dominicae resurrectionis tempus exspectet. At si quem forte adhuc conscientia minus perfecte castigata accusat, nulli dubium, quin pavidus et tremens tantae solemnitatis praestolatur adventum. Nec tamen hic talis de salute [Col. 1204B] diffidat, neque aliqua suorum numerositate vel enormitate scelerum confusus barathrum desperationis incidat, juxta illud Salomonis: Impius cum venerit in profundum [f 6Kb] malorum, contemnit (Prov. XVIII).



CAPUT LVII. DE FRATRIBUS QUI LONGE AB ORATORIO LABORANT, AUT IN VIA SUNT.



 I.---EX REGULA SANCTI BENEDICTI.

[a 1Kb] Fratres, qui omnino longe sunt in labore, et non possunt occurrere hora competenti ad oratorium, et abbas hoc perpendit quia ita est, agant ibidem opus Dei ubi operantur, cum tremore divino [b 1Kb] flectentes genua. Similiter qui in itinere directi sunt, non eos praetereant horae constitutae; [c 1Kb] sed ut possunt [d 1Kb] agant sibi, et servitutis pensum non negligant reddere.


[Col. 1205A]
 II.---EX REGULA SANCTI PACHOMII (cap. 142).

[a 1Kb] Et si [b 1Kb] in navi fuerit, et in monasterio, et in agro, et in itinere, et in quolibet ministerio, [c 1Kb] orandi et psallendi tempora non praetermittet.



 III.---EX REGULA SANCTI BASILII (cap. 107).

Interrog. [d 1Kb] Si quis circa cellarium, vel coquinam, vel alia hujuscemodi opera occupatus est, et non occurrat adesse [e 316Kb] ordini psallentium, vel ad orationem, nihil damni patitur in anima?---Resp. Unusquisque in opere suo observare debet propriam regulam. Sicut membrum in corpore et damnum habebit, si neglexerit in eo quod injunctum est ei: et de communi fratrum utilitate negligens amplius periclitabitur. Et mente et devotione complere debet [Col. 1205B] id quod scriptum est: Cantantes, et psallentes in cordibus vestris Domino (Eph. LI). Si enim corporaliter non occurrerit adesse cum caeteris ad orationis locum, in quocunque loco inventus fuerit, quod devotionis est, expleat. Oportet tamen observare, ne forte quis possit complere in tempore suo, quod complendum est, et occurrere; sed dum loqui vult, occasiones nectit, tanquam in ministerii opere occupatus. [Col. 1206A] Quod qui tacit, et offendiculam caeteris praestat, et ipse negligentis crimen incurrit.



 IV.---EX REGULA MAGISTRI (cap. 56).

[f 1Kb] Cum fratres spiritales sine laico ambulant juncti ad se, et [g 1Kb] cantantes modice de via flectant genua, et post orationem redeant in viam; mox ab omni verbo alieno a Deo tacentes propter reverentiam operis Dei, et sic ambulando petita prius benedictione impositum prorumpant in psalmum; quem cum expleverint, [h 1Kb] stent modicum, et inclinato capite modice [i 1Kb] orent; qua oratione expleta, mox inchoent viam ambulare cum psalmo; quo expleto, stantes orent; qua item expleta oratione, psalmum simul ambulando inchoent; quo expleto, iterato curvati in humilitate orent. Ergo cum omnem ipsius [Col. 1206B] horae consuetudinem expleverint, modicum [j 1Kb] secedentes in partem flexis genibus orent, et [k 1Kb] complentes vicibus sibi, tunc demum revertantur ad viam: et sic se [l 1Kb] communibus fabulis, si voluerint, misceant. Tamen illis horis quibus opus Dei ambulando perficiunt, caveant, ne divino occupati opere in aliud inter se verbum immisceant. Si vero misti cum laicis ambulant, sequestrantes se ab eis in partes stirpium, [Col. 1207A] [a 1Kb] aut, si immundus fuerit locus et latebras non praebuerit [b 1Kb] eis, retro se aliquantulum faciant, et flexis genibus trium psalmorum capita dicentes mox una gloria explicent; deinde dicentes versum, et post versum modicam orationem facientes, complentes exsurgant et sequantur viae collegas. Ideo enim plus ad singula capita trium psalmorum cum una gloria a fratribus non diximus dici, ne perambulante solatio laico, cui de causa Dei cura non fuit, [c 1Kb] derelicto forte fratribus spiritalibus trivio, nescientes forte fratres viam in multifariam separentur semitam per errorem, et postea amara in anima tristitia occupentur, et poeniteat forte eos in lucris animae remorasse. Sed hoc ut sic compleant, exeuntes de monasterio fratres ab abbate aut praepositis suis debent moneri. In nubilo [Col. 1207B] vero die, cum radios suos sol mundo absconderit, sive in monasterio, sive in via, sive in agro, [d 1Kb] horarum transacta perpensatione fratres aestiment, et quaevis hora sit, consuetum tamen compleatur officium; et sive ante, sive retro, a certa hora dictum sit, [e 1Kb] consuetum horae opus tamen Dei non [Col. 1208A] praetereat, [f 1Kb] sed agatur; quia obscuritas nubium cito absente sole hos religio excusat, quos culpa agentes non invenit.



 V.---EX REGULA STEPHANI (cap. 12).

[g 1Kb] Opus Dei quod per diem in quocunque loco operantes fratres per horas institutas dicent, cum disciplina et timore Dei consona voce dicatur: non prout unusquisque operis excusatione, aut occupatione voluerit [h 1Kb] obrute; nec praesumendo junior ante seniorem prosiliat, et immatura festinatione praecedat; et divinum opus, quod cum timore agendum est, per inordinatam audaciam insipienter et non sapienter psallatur. Tali enim consuetudine jam infectae mentes et fauces aliquorum fratrum ad [Col. 1208B] consonantiam intra oratorium, nisi cum magno commotionis freno non queunt retineri. Ut ergo hoc usurpationis vitium abjiciatis a vobis, charitatis simplicitatem hortamur. Talium enim Deus omnium exauditor est. [i 358Kb] Ipse enim misit angelum suum, et tulit me de ovibus Patris mei.



CAPUT LVIII. DE FRATRIBUS QUI LONGE SATIS PROFICISCUNTUR.


[Col. 1209A]
 I.---EX REGULA SANCTI BENEDICTI.

Fratres qui [a 99Kb] pro quovis responso diriguntur, et eodem die [b 1Kb] sperantur reverti ad monasterium, [Col. 1210A] [c 6Kb] non praesumant foris manducare: nisi forte ab abbate suo eis praecipiatur. Quod si aliter fecerint, [d 1Kb] excommunicentur.


[Col. 1211A]
 II.---EX REGULA PATRUM (cap. 9 [a 1Kb] ).

Si quis vero extra conscientiam abbatis, vel praepositi qualemcunque locum egressus gulae, vel ebrietati se sociaverit; aut si in proximo transmissus pro sua levitate vel gulae, non statim expedita necessitate ad cellulam redierit, ut canones docent, aut triginta diebus a communione separetur, aut virgis caesus emendetur.



 III.---EX REGULA MAGISTRI (cap. 61).

[b 1Kb] Exiens frater de monasterio interroget: Quid tu jubes, domine Pater; si pro charitate ab eo ad quem mittor, aut ab alio aliquo retentus fuero ad mensam et cum juramento suasum mihi fuerit ad manducandum, [c 1Kb] quid frangendum erit, aut non, jejunium? Respondeat abbas dicens: Si spiritalis [Col. 1211B] frater pro adventus tui laetitia secum tamen ad manducandum te per charitatem petat, primam quidem ejus petitionem, si quarta, aut sexta feria, aut sabbatum fuerit, nega; secundae vero iteratae ejus petitioni pro charitate jam consenti: aliis vero diebus extra istas ferias primae petitioni spiritalis ad manducandum effectum concede. Si vero saecularis erit apud se reficiendi petitio, quarta, sexta feria et sabbato non permittimus te jejunium frangere; quantisvis petitionibus nega usque tamen ad juramentum. Nam forte cum per aliqua divina et sancta fueris adjuratus, jam consenti in his tribus feriis: ut agnoscaris Dominum amare, cum per eum conjuratus consentis. Et quod secundae petitioni spiritali fratri pro charitate volendo concedis, [Col. 1211C] juste laico divino te nomine conjuranti, licet [Col. 1212A] nolendo, consentis. Si vero in his tribus feriis sine adjuramento divini nominis [d 1Kb] apud te erit persuasio frangendi jejunium, [e 1Kb] excommunicare apud laicos non permittimus fratres; sed ad suam [f 1Kb] excommunicationem [g 1Kb] exspectet oratorium revertentes. [h 1Kb] Si vero prolixitate itineris sero erit frater reversurus, si tamen ab aliquo, ut diximus, laico in his tribus feriis sine juramento suadeatur jejunium frangere, non tamen ei se promittat reficere. Si vero ad hunc saecularem frater mittitur, [i 1Kb] qui in omnibus jam conversum similantem religiosis actibus sola adhuc videatur tonsura dissimilis, hujus suasioni in tribus feriis pro jam conversi forma vel charitate post primam, ut diximus, petitionem refectionis concedatur effectus. Aliis vero feriis si apud suadentem [Col. 1212B] de refectione a transmisso fratre [j 1Kb] adhuc tarda fuerit agenda mora, aut sexta, aut nona aut vespera fratri manducare permittatur: ne extra horas refectionum constitutas consuetus modus sancti propositi excedatur. Jam si nulla est mora et via a fratre repedari sub die necesse est, quaqua hora festinantibus fratribus fuerit persuasum, mox consentiat, ne non sumptus monasterii habeat frater [k 1Kb] et consuetam refectionis horam [l 1Kb] longinquae occurrere viae, et tarde fratri per lassitudinem revertenti in praeparata diversorum refectione mensa monasterii jam explicita levetur, [m 3Kb] et utrumque decipiatur adveniens. Et item ideo a festinante fratre extra horam consuetam refectioni consensus conceditur, ut non petentis pro charitate hospitis animus contristetur.



CAPUT LIX. DE ORATORIO MONASTERII.


[Col. 1213A]
 I.---EX REGULA SANCTI BENEDTCTI.

[a 75Kb] Oratorium hoc sit, quod dicitur: nec ibi quidquam aliud geratur et [b 1Kb] contendatur. Expleto opere Dei, omnes cum summo silentio exeant, et habeatur reverentia Deo: ut frater, qui forte sibi peculiariter vult orare, non impediatur alterius improbitate. [c 1Kb] Sed et si alter vult sibi forte secretius orare, [d 1Kb] simpliciter intret et oret [e 1Kb] non in clamosa voce, sed in lacrymis [f 1Kb] et intentione cordis. Ergo qui simile opus non facit, non permittatur explicito opere Dei remorari in oratorio (sicut dictum est) ne alius impedimentum patiatur.



 II.---EX REGULA SANCTI AUGUSTINI (cap. 8).

[g 1Kb] In oratorio nemo [h 1Kb] aliquid agat, nisi ad quod est [Col. 1214A] factum, [i 1Kb] fiat. [j 1Kb] Aut si forte etiam aliqui praeter horas constitutas, si eis vacat, [k 1Kb] et orare voluerint, non eis sint impedimento, qui ibi aliquid [l 1Kb] agendum putaverint.



 III.---Item (cap. 9).

[m 1Kb] Psalmis et hymnis cum oratis Deum, hoc versetur in corde, quod [n 1Kb] profertur in voce.



 IV.---EX REGULA TARNATENSI (cap. 15).

[o 1Kb] In oratorio praeter orandi et psallendi cultum ponitus nihil agatur, ut nomini huic et opera jugiter impensa concordent: ut si aliquis praeter constitutas horas Domino supplicaturus ingreditur, votum suum occupatio aliena non tardet. [p 1Kb] Nolite [Col. 1215A] cantare, nisi quod [a 1Kb] legitis esse cantandum. [b 1Kb] Carnem vestram mortificate per abstinentiam, domate jejuniis et vigiliis. Animam vero vestram nitore bonae conscientiae abluite.



 V.---EX REGULA MAGISTRI (cap. 68).

[c 1Kb] Exeuntes de oratorio fratres mox taceant; nec [Col. 1216A] etiam psalmos [d 1Kb] meditando exeant: ne quod in tempore suo cum reverentia dictum est, extra tempus foris per extollentiam decantetur. Ergo exeuntes de oratorio taceant statim: quia psalmorum explicatum est tempus, et taciturnitatis incoeptum est, sicut dicit Scriptura: [e 16Kb] Omni rei tempus (Eccl. III).



CAPUT LX. DE HOSPITIBUS SUSCIPIENDIS.



 I.---EX REGULA SANCTI BENEDICTI.

[a 1Kb] Omnes supervenientes hospites, [b 1Kb] tanquam Christus, suscipiantur. Quia ipse dicturus est: Hospes fui, et [c 1Kb] suscepistis me (Matth. XXV). Et omnibus congruus honor exhibeatur, maxime domesticis fidei et peregrinis. Ut nuntiatus fuerit hospes, occurratur ei a Priore [d 1Kb] vel a fratribus cum omni officio charitatis; [e 1Kb] et primitus orent, et sic sibi socientur in pace. Quod pacis osculum non prius offeratur, nisi oratione praemissa, propter illusiones diabolicas. In ipsa autem salutatione omnis exhibeatur humilitas. Omnibus venientibus, sive discedentibus hospitibus [f 1Kb] inclinato capite vel prostrato omni corpore Christus in eis adoretur, qui et suscipitur. Suscepti autem hospites [g 1Kb] ducantur ad orationem; et postea sedeat cum eis Prior, [h 1Kb] aut cui jusserit ipse. [i 1Kb] Legatur coram hospite lex divina, ut aedificetur; [j 3Kb] et post haec [Col. 1217A] omnis ei exhibeatur humanitas. [a 1Kb] Jejunium a Priore frangatur propter hospitem: [b 1Kb] nisi forte praecipuus sit dies jejunii, qui non possit violari. Fratres autem consuetudinem jejuniorum prosequantur. Aquam in manibus abbas hospitibus det. Pedes hospitibus tam abbas quam cuncta congregatio lavet. Quibus lotis, hunc versum dicant: Suscepimus, Deus, misericordiam tuam [c 1Kb] in medio templi tui. Pauperum et peregrinorum maxime [d 1Kb] susceptioni cura sollicite exhibeatur. [e 1Kb] Nam divitum terror ipse sibi exigit honorem. Coquina abbatis et hospitum super se sit: ut incertis horis supervenientes hospites, qui nunquam desunt monasterio, non inquietent fratres. [f 1Kb] In quam [Col. 1218A] coquinam ad annum ingrediantur duo fratres, qui ipsum officium bone impleant. Quibus, [g 1Kb] ut indigent, solatia administrentur; ut absque murmuratione serviant; et iterum, quando occupationem minorem habent, exeant, ubi eis imperatur, in opera. Et non solum ipsis, sed et omnibus [h 1Kb] officiis monasterii, sit ista consideratio, ut, quando indigent, solatia accommodentur eis; et iterum, quando vacant, obediant imperanti. Item et cellam hospitum habeat assignatam frater, cujus animam timor Dei possideat: [i 1Kb] ubi sint lecti strati sufficienter; [j 1Kb] et domus Dei a sapientibus sapienter administretur. [k 92Kb] Hospitibus autem, cui non praecipitur, nullatenus societur, [Col. 1219A] neque colloquatur. Sed si obviaverit, aut viderit, salutaris humiliter, ut diximus, et petita [a 1Kb] benedictione, pertranseat dicens, sibi non licere colloqui cum hospite.



 II.---EX REGULA MACARII (cap. 8).

[b 1Kb] Venientibus eis nullus, nisi unus, cui cura circa hospitale fuerit injuncta, responsum det. [c 1Kb] Venientibus orare, vel pacem offerre nulli liceat, nisi prius jubeatur ab eo qui praeest Patre: et oratione simul peracta sequatur ordinem suum pacis osculum. Nec licebit alicui fratri cum superveniente sermocinari, nisi soli qui praeest, Patri, aut quibus ipse jusserit.



 III.---EX REGULA PATRUM (cap. 4).

[d 1Kb] Advenienti peregrino [e 1Kb] nihil plus exhibeat [f 22Kb] quam pacem: reliquum non sit illi cura unde venerit, pro [Col. 1219B] quo venerit, vel quando ambulaturus sit; nec se jungat ad fabulas cum illo.



 IV.---EX REGULA SANCTI PACHOMII (cap. 51).

[g 1Kb] Quando ad ostium monasterii aliqui venerint, si clerici fuerint, aut monachi, majori honore suscipiantur; lavabuntque pedes eorum [h 1Kb] juxta Evangelii praeceptum (Joan. XIII); et deducent ad locum xenodochii, praebebuntque omnia, quae apta sunt usui monachorum. Quod si voluerint orationis tempore atque [i 1Kb] collectae venire ad conventum fratrum et ejusdem fidei fuerint, janitor vel minister xenodochii nuntiabit Patri monasterii; et sic deducentur ad orandum.



 V.---ITEM EX REGULA MACARII.

Hospitalitatem sectantes per omnia (Rom. XII), et [Col. 1220A] ne avertas oculum, aut inanem dimittas pauperem: ne forte Dominus in hospite aut paupere adveniat, et videat te haesitantem, et contemneris; sed omnibus te hilarem ostende et fideliter age.



 VI.---EX REGULA FRUCTUOSI (cap. 10).

[j 1Kb] Hospitibus et peregrinis fratribus cum summa reverentia charitatis et ministrationis obsequia sunt praebenda; et ad vesperum lavandi pedes. Et si ex itinere sunt confecti, [k 1Kb] oleo perungendi sunt. [l 1Kb] Lectuaria, lucerna, et stramina mollia exhibenda: ac proficiscentibus juxta posse coenobii [m 123Kb] viaticum imponendum. Aegroti omni miseratione fovendi sunt, eorumque languores congruo relevandi sunt ministerio. Tales tamen sunt eis ministri deligendi qui et pulmentaria strenue praeparent, et devoto eis ministerio [Col. 1220B] obsecundent; et de his quae illis residua sunt neque fraudem faciant, neque occulte comestione se illicita polluant.



 VII.---EX REGULA SANCTI ISIDORI (cap. 23).

[n 1Kb] Advenientibus hospitibus prompta et alacris susceptio adhibenda est, scientes ob hoc novissimam consequi retributionem, sicut Dominus dicit: Qui vos recipit, me recipit; qui me recipit, recipit eum qui me misit. Qui recipit prophetam in nomine prophetae, mercedem prophetae accipiet; et qui potum dederit uni ex minimis istis calicem aquae frigidae tantum in nomine discipuli, amen dico vobis, non perdet mercedem suam (Matth. X). Et licet omnibus hospitalitatis bonum cum gratia oporteat referri, [o 1Kb] uberior tamen clericis et monachis deferenda honorificentia hospitalitatis. [Col. 1221A] Praebeantur eis habitacula, laventur eorum pedes, ut praeceptum Dominicum impleatur. Congruis etiam sumptibus eisdem humanitatis gratia praebeatur.



 VIII.---Item ejusdem (cap. 24).

Nullus propinquum vel extraneum hospitem vel monachum familiarem, seu parentem, videre absque imperio audeat senioris



 IX.---EX REGULA TARNATENSI (cap. 7).

Advenientibus quoque nihil praeter humilitatis affectum et debitum famulatum junior exhibebit; et curam habere de causa qua venerit, quandoque reversurus sit, non praesumat: quia hoc seniorum sollicitudo, non juniorum praesumptio, debet requirere.


[Col. 1221B]
 X.---EX REGULA MAGISTRI (cap. 72).

[a 1Kb] Cum fratres monasterio extranei supervenerint, si quarta, sexta feria, et sabbatum fuerit, voce praesentis abbatis aut cellerarii, si absens fuerit abbas, rogentur ad refectionem remorari ad nonam. Si autem usque ad tertiam admonitionem non usque ad nonam consenserint remorari, sed pro certo se urserint ambulare, propter charitatem adventus eorum, fracto jejunio, omnes fratres monasterii cum eis ad sextam [b 1Kb] communicent. Si autem ante sextam se urserint ambulare, quaevis hora fuerit festinationis inventa, jam sine domesticis fratribus ipsi soli reficiant, et jejuni de monasterio non permittantur abscedere propter viam, quia [c 1Kb] in panis fractione cognita est charitas Christi: sicut [d 1Kb] in Actibus [Col. 1221C] apostolorum legitur fracta Eucharistia et sumpta, a se apostolos discessisse Andream et Joannem.



 XI.---Item ex eadem (cap. 79).

[e 1Kb] Cella autem peregrinorum semote in monasterio constituatur, cum lectis stratis ubi supervenientes fratres maxime ignoti dormiant, [f 1Kb] et bisacias suas ponant: in qua res monasterii, aut ferramenta, aut utensilia non sint posita: ne forte cum putantur hospites spiritales, subito in damno fures inveniantur. Nam et propter cautelam custodiendi, duo fratres de quorum decada et alii coquinam exercent, tandiu ex ipsa decada deputati vicibus a suis [Col. 1222A] praepositis fratres peregrinos ex improviso custodiant, quandiu omnes de eadem decada suis vicibus explicent septimanas; et cum de alia decada inchoaverint coquere, et in diebus septimanarum suarum si supervenerint peregrini, tandiu et de eadem decada deputati a suis praepositis supervenientes ex improviso custodiant, quandiu et ipsis alia decada succedat. Ergo sic omnes decadae explicando et [g 1Kb] recapitulando omnes peregrinos advenientes semper custodiant. Ergo ipsi duo fratres quorum ad custodiam fuerint vices, cum peregrini advenerint, in eadem cella simul sibi faciant lectos, ut, si forte unus de hospitibus ad oratorium nocte voluerit ire, et alius noluerit propter lassitudinem se levare, aut forte voluerint vicibus foras exire, utrique [Col. 1222B] habeant singulos ex improviso custodes: ut et ille qui aut ad oratorium aut egreditur foras per incertos monasterii exitus nocte, et ingressus per occasionem custoditus a domestico fratre ducatur, et cum remanente alter remaneat custos: ut et charitatem solatii videantur hospitibus adimplere, et res monasterii ab incertis ex improviso custodiant. Nam et in die ipsi sibi sollicitudinem faciant eos intra monasterium de [h 1Kb] nihil facto oculo custodire. Nam ideo duobus haec cura committitur, ut et in nocte vicibus sint circa peregrinos solliciti, et in die, si forte ex eis unus defuerit occupatus, alter peregrinum a longe custodiens respiciat. Cella ipsa habeat clusuram talem ab intus, qualem a foris: ut nocte ab eis, inclusis secum hospitibus, ab intus missis [Col. 1222C] clusuris clavis tollatur: quam, ubi norunt, abscondant: ut cum foras forte voluerit hospes exire, ipse sibi custodes excitet, cum clavem requirit, quo praesente incipiat ad ignotum [i 1Kb] refrigerium foras exire. Ipsi enim fratres bisacias eorum et virgas suscipiant in cella eadem servaturi [j 1Kb] clave forensi fideliter conservandas. Jam si forte tales inventi fuerint hospites qui diu persistendo fideliter et animo laborando indicaverint [k 1Kb] se monasterio perfirmare, suggerant eorum custodes abbati, et lecta eis Regula, videant quot dies jam habeant in monasterio, et residui dies de induciis eis ad tractandum [Col. 1223A] secum cedantur. Et cum expleti fuerint constitutarum induciarum dies, et tunc demum si placent eis probatae vitae vel Regulae disciplinae, sicut de firmandis monasterio fratribus posteriori titulo constitutum est, se monasterio usque ad mortem perseverando contradant. Quod si non se voluerint firmare, sed sic laborando quotidie cum fratribus monasterio voluerint remorari, si contenti sunt pannos [Col. 1224A] suos vel indumenta in alieno opere [a 1Kb] stricare, sola tamen communis mensa vel vitae mensura eis de monasterio praebeatur, de caeteris necessariis praeparatio denegetur. Quia [b 1Kb] firmis debent omnia praeparari, talibus vero de [c 1Kb] firmitate dubiis sola monasterii mensa sufficiat: et hoc tantum quod vel laborare cum fratribus volunt remorando, a fratribus illis custoditi duntaxat die noctuque.



CAPUT LXI. SI DEBEAT MONACHUS LITTERAS, EULOGIAS, VEL ALIQUID SUSCIPERE.


[Col. 1223B]
 I.---EX REGULA SANCTI BENEDICTI.

[a 1Kb] Nullatenus liceat monacho neque a parentibus suis, neque a quoquam hominum, nec sibi invicem, [b 67Kb] litteras, [c 63Kb] eulogias, [d 54Kb] vel quaelibet munuscula accipere aut dare sine praecepto abbatis. [e 1Kb] Quod si [Col. 1224B] etiam a parentibus suis ei quidquam directum fuerit, non praesumat suscipere illud, nisi prius indicatum fuerit abbati: quod si jusserit suscipi, in abbatis sii potestate, cui illud jubeat, dari. Et non contristetur frater, cui forte directum fuerat, ut non [Col. 1225A] detur occasio diabolo. Qui autem aliter praesumpserit, disciplinae regulari subjaceat.



 II.---EX DOCTRINA SANCTI ORSIESII.

[a 1Kb] Si quis in domo monasterii sub praeposito manens, nulla re indigens quam in monasterio habere permissum est, et habet patrem fratremque et amicum charissimum, nihil ab eis penitus accipiat, non tunicam, non palliolum, non aliam quamlibet rem. Si autem fuerit comprobatum [b 3Kb] quod minus habeat de his quae praecepta sunt, [c 1Kb] culpa omnis atque correptio ad praepositum convertetur.



 III.---EX REGULA SANCTI BASILII (cap. 31).

Interrog. [d 1Kb] Si quis debet a carnalibus propinquis accipere aliquid?---Resp. Propinquos quidem reddere quae sua sunt iis qui ad servitium Dei accedunt, [Col. 1225B] necessarium est, et nihil subtrahere, ut non crimen sacrilegii incurrant. Verumtamen haec [e 12Kb] praerogari in conspectu eorum, ad quod visa sunt pertinere, et illis ipsis praestat occasionem elationis et superbiae, et aliis fratribus ejusdem propositi pauperioribus tristitiam generat, ita ut accidat illud in quo Corinthii increpantur ab Apostolo dicente: Quia confunditis non habentes (I Cor. XII). Et ideo et his qui per loca singula ecclesiis praesunt, si sunt fideles et prudentes dispensatores, offerre debent, secundum imitationem eorum qui in Actibus apostolorum (Cap. IV) id fecisse praescribuntur, de quibus dicitur: Qui offerentes pretia praediorum suorum ponebant ante pedes apostolorum. Caeterum, quoniam non est omnium hujusmodi dispensationes explere [Col. 1225C] fideliter, illis offerre convenit qui apud omnes in hoc officio probati habentur. Verumtamen de his probabit ille qui praeest, [f 27Kb] per quem debeant dispensari.


[Col. 1226A]
 IV.---EX REGULA SANCTI AUGUSTINI (cap. 25).

[g 1Kb] Quicunque autem in tantum progressus fuerit malum, ut occulte ab aliquo litteras, [h 1Kb] vel quaelibet munuscula accipiat, si hoc ultra confitetur, illi parcatur et oretur pro illo; si autem deprehenditur atque convincitur, secundum arbitrium praepositi vel presbyteri gravius emendetur.



 V.---Item (cap. 26).

[i 1Kb] Consequens ergo est ut etiam [j 3Kb] qui suis filiis, vel aliqua necessitudine ad se pertinentibus in monasteriis constitutis aliquis vel aliqua contulerit vestimenta, sive quodlibet aliud, inter necessaria monasterii [k 3Kb] deputandum est. Non accipiatur, sed sit in potestate praepositi, ut in rem communem redactum, cui necessarium fuerit, praebeatur. [l 1Kb] Quod [Col. 1226B] si aliquis rem sibi collatam celaverit, furti judicio condemnetur.



 VI.---EX REGULA SANCTI ISIDORI (cap. 6).

[m 1Kb] Si quid a parentibus vel extraneis cuilibet monacho collatum fuerit, non erit sub jure privatae rei habendum, sed in potestate abbatis in commune redactum, [n 1Kb] cum necesse est, praebeatur. Monachus enim quidquid quoquo modo acquirit, non sibi, sed monasterio acquirit. Nullus peculiariter separatam sibi ad habitandum cellulam expetat, in qua privatim a coetu remotus vivat, praeter eum qui fortasse morbo vel aetate defessus, hoc ex consulto Patris monasterii, promeruerit. Caeteri tamen quibus nec languor, nec senectus inest, in sancta societate communem vitam conversationemque retinebunt.


[Col. 1226C]
 VII.---Item.

[o 1Kb] Non est praesumendum sine conscientia abbatis [p 1Kb] egenis vel quibuslibet conferre de eo quod regulari dispensatione noscitur monachus possidere: [Col. 1227A] [a 61Kb] cum alio quoque fratre quippiam commutare, nisi abbas vel praepositus jusserit, nulli licebit: nec habebit quidquam, praeter illa quae in communi lege monasterii concessa sunt.



 VIII.---Item ex eadem Regula (cap. 24 [b 1Kb] ).

Neque sine abbatis jussu quisque accipere epistolam, vel dare cuiquam praesumat.



 IX.---EX REGULA SANCTI FRUCTUOSI EPISCOPI (cap. 8).

[c 1Kb] Munus denique quodlibet sive epistolas nemo monachus accipiat, [d 137Kb] neque uspiam sine benedictione sui senioris progrediatur; nec cum monacho non jussus stet, sive fabuletur; vel alium proximum videat, vel extraneum, regulari sententia praefixum est.


[Col. 1227B]
 X.---EX REGULA SANCTI AURELIANI EPISCOPI (cap. 5).

Nihil occulte accipiatis. Sed si quis propinquus aut amicus aliquid in vestimento aut auro, vel aliud quodcunque dederit aut transmiserit, in potestate sit abbatis. Et si cui transmiserit, necesse fuerit, tribuatur; sin vero ille nihil indiget, in commune redactum, cui est necessarium, tribuatur.


[Col. 1228A]
 XI.---Item (cap. 6).

Epistolas praecipimus nec dandas, nec accipiendas sine scientia et permissu abbatis



 XII.---EX REGULA TARNATENSI (cap. 18).

Qui vero litteras vel munuscula cujuscunque accipere praesumpserit, si non statim a quo accepit et quae accepit publicaverit, districtioni severissimae subjacebit. Illa vero quae transmissa sunt, [e 1Kb] peregrinis et ignotis deputabuntur, aut certe incendio cremabuntur. [f 1Kb] Sane si quis suis filiis vel aliqua ad se necessitudine pertinentibus aliquid contulerit, in re communi redactum cui necessarium fuerit, tribuatur. Si vero cui transmissum est abbas jusserit dare, tanquam reliqua fidelium munera cum gratiarum [Col. 1228B] actione percipiet.



 XIII.---EX REGULA ORIENTALI.

[g 1Kb] Mutare de his quae a praeposito acceperit cum altero non audebit. Nec [h 1Kb] accipiat melius, et dabit deterius: at contrario datis melioribus et deterius [i 1Kb] accipiens. [j 1Kb] Nemo ab altero accipiat quippiam, [k 1Kb] nisi praepositus jusserit.


[Col. 1229A]
 XIV.---EX REGULA A DONATO COLLECTA (cap. 53).

[a 1Kb] Nullatenus liceat fratri a parentibus suis neque a quoquam hominum, nec sibi invicem litteras, eulogias, vel quaelibet munuscula accipere aut dare sine praecepto abbatis. Quod si etiam a parentibus suis ei quidquam directum fuerit, non praesumat illud suscipere, nisi prius indicatum fuerit Patri. Quod si jusserit suscipi, in ipsius sit potestate, aut ei (si necesse est) aut cui illud jubeat, dare. [b 1Kb] Quicunque autem (quod Deus non patiatur) in tantum progressus fuerit, ut occulte litteras ab aliquo aut quaelibet mandata aut munuscula accipiat, si hoc ultro confessus fuerit, indulgentiam mereatur, et [Col. 1230A] oretur pro eo. Si autem celans proditur, vel convincitur, secundum instituta monasterii Regulae gravius emendetur. [c 1Kb] Simili etiam districtioni subjaceat, si vel ipse cuicunque litteras aut munuscula transmittere sacrilego ausu praesumpserit. Pro affectu parentum aut cujuscunque notitia si aliquis transmittere voluerit litteras aut eulogias panis, Patri suggerat. Et si ipse permiserit, [d 2Kb] per posticiarios det, et ipsi de nomine ejus transmittant, cui voluerit ipse. Sine praeposito aut posticiario per se nullus praesumat nec dare, nec accipere a quoquam. Quod si praesumpserit, superpositionibus poeniteat.



CAPUT LXII. [a 1Kb] DE VESTIARIIS ET CALCEARIS FRATRUM.


[Col. 1229C]
 I.---EX REGULA SANCTI BENEDICTI.

Vestimenta fratribus secundum locorum qualitatem ubi habitant, [b 1Kb] vel aerum temperiem dentur: [Col. 1230C] quia in frigidis regionibus amplius indigetur; in calidis vero minus. Haec ergo consideratio [c 1Kb] penes abbatem est. Nos tamen [d 1Kb] mediocribus locis sufficere credimus monachis per singulos [e 172Kb] cucullam et tunicam: [Col. 1231A] cucullam [a 2Kb] in hieme villosam, in aestate [b 24Kb] puram et vetustam; et [c 384Kb] scapulare [d 1Kb] propter [Col. 1232A] opera. Indumenta pedum [e 73Kb] pedules et [f 1Kb] caligas. [g 295Kb] De quarum rerum omnium colore et grossitudine [Col. 1233A] [a 1Kb] non causentur monachi, sed quales inveniri possunt [Col. 1234A] in provincia qua habitant, [b 1Kb] aut quod vilius [Col. 1235A] comparari potest. Abbas autem de mensura provideat, ut non sint curta ipsa vestimenta [a 1Kb] utentibus ea, sed mensurata. Accipientes nova, vetera semper reddant in praesenti reponenda in vestiario propter pauperes. Sufficit enim monacho duas tunicas et duas cucullas habere [b 1Kb] propter noctes et propter lavare ipsas res. Id quod supra fuerit, superfluum est: amputari debet. Et pedules, et quodcunque est vetustum reddant, dum accipiunt novum. [c 78Kb] Femoralia hi qui in via diriguntur, de vestiario accipiant: quae revertentes lota ibi restituant. Et cucullae [Col. 1236A] et tunicae sint aliquanto a solito quas habent [d 1Kb] modice meliores: quas exeuntes in via accipiant de vestiario, [e 1Kb] et revertentes restituant. Stramenta autem lectorum sufficiant, [f 1Kb] matta, [g 22Kb] sagum, [h 120Kb] laena et [i 28Kb] capitale. [j 1Kb] Quae tamen lecta frequenter ab abbate scrutanda sunt propter opus peculiare, ne inveniatur. Et, si cui inventum fuerit, quod ab abbate non acceperit, gravissimae disciplinae subjaceat. Et ut hoc vitium peculiaris radicitus amputetur, dentur ab abbate omnia quae sunt necessaria, id est, tunica, cuculla, pedules, caligae, [k 2Kb] bracile, cultellum, graphium, [Col. 1237A] [a 1Kb] acus, [b 71Kb] mappula, tabulae, ut omnis auferatur necessitatis excusatio. A quo tamen abbate semper consideretur illa sententia Actuum apostolorum: Quia dabatur singulis, prout cuique opus erat (Cap. V). Ita ergo abbas consideret infirmitates indigentium, non malam voluntatem invidentium. In omnibus tamen judiciis suis Dei retributionem cogitet.



 II.---EX REGULA PATRUM (cap. 3 [c 1Kb] ).

Vestimenta vero fratribus necessaria ita abbas omnibus ordinare debet, quae monachos deceant, non diversis coloribus tincta, exceptis cucullis, quae [Col. 1238A] comparantur, si fuerint nigrae, uti eas debere censemus.



 III.---EX REGULA SANCTI PACHOMII (cap. 81).

[d 1Kb] Nemo in domo et cella sua habeat praeter ea quae in commune lege monasterii praecepta sunt: non tunicam laneam, non pallium, non pellem intonsis arietum lanis molliorem, non paucos nummos, non pulvillium quidem ad caput, aut aliud variae supellectilis: exceptis his quae a Patre monasterii per domorum praepositos dividentur, [e 1Kb] id est, armatura sua, [f 126Kb] levitonariis duobus, et uno attrito ex usu, [g 28Kb] sabano longiori, quo collum humerique [Col. 1239A] circumdantur, pellicula quae pendet ex latere, gallicis et cucullis duobus, zona [a 1Kb] et bacillo. Praeter haec quidquid inveneris, absque contradictione auferes.



 IV.---EX REGULA SANCTI BASILII (cap. 11).

Interrog. [b 1Kb] Quis est dignus, vel decens habitus Christiani?---Resp. Quoniam sermo in superioribus humilitatem necessariam docuit; ita ut qui vult religiose et pie vivere, in omnibus et simplicitatem et humilitatem requirat, id est, ea quae parvo sumptu acquiruntur, id observandum puto in corporalibus usibus, per quod occasiones nobis majorum occupationum minime fiant. Hoc ergo etiam in observatione indumentorum custodiendum puto. Si enim studium nobis habendum est omnium esse minimos et omnium nos novissimos, certum est quia et indumentis [Col. 1239B] omnium nos novissimos deputare debemus. Nam si hi qui gloriam ex indumentorum splendore conquirunt, [c 1Kb] satis agunt quomodo pretiosis et magnificis vestibus videantur induti, ita consequens est eum qui de ultimis et novissimis, id est, per nimiam humilitatem, placere studet, eligere debere hoc in quo omnium et ultimus et novissimus appareat: [d 1Kb] sicut ille e contrario, id est, de summis et pretiosis, videri clarior et nobilior vult. Si enim in publica coena arguuntur Corinthii (I Cor. XI)quod per suam abundantiam confundant eos qui non habent, certum est quia et in hoc communi et simplici indumento, quod ad communem habitum vel usum pertinet, et [e 1Kb] si alter altero differat habitus, vel pretiosior inveniatur, confundimus non habentes. [Col. 1239C] Sufficienter quoque etiam Apostolus hujuscemodi usibus brevi sermone regulam posuit dicens: Habentes victum et vestitum, his contenti sumus (I Tim. VI). Ostendens indumento solo quo contegamur indigere nos, et non varietate aliqua vestis, et ornamento ejus et decore jactari. Quae utraque postmodum introducta sunt, humanae vitae artificiis et luxuriae ingenio conquisita. Sed et primus ille indumenti usus haec eadem indicat, cum dicitur Dominum fecisse primis hominibus pellicias tunicas (Gen. III). Sufficiebat enim ad confusionem contegendam hujuscemodi indumenti usus. Verum quoniam nobis prospectum est indumentis etiam et calefieri et foveri, necessarium videtur ut ad utrumque usus ipse temperetur, quo et operiri nuditas videatur et vel vis [Col. 1239D] frigoris, vel omne quod extrinsecus laedit, arceri. Sed quoniam in his ipsis alia quidem sunt meliora, alia inferiora, consequens est ea eligere quae usum exhibeant longiorem: ita tamen ut in nullo laedatur regula voluntariae paupertatis, id est, ne eadem nobis [Col. 1240A] sint vestimenta ad procedendum praeparata et alia ad usum domesticum, et rursus alia ad aliud tempus, vel in nocte, et alia et in die: sed oportet illud ipsum tale esse indumentum, quod nobis sufficere possit ad omnia: ut et in die honestum videatur indumentum, et in nocte expleat necessitatem. Ex hoc enim fiet ut et habitus noster communis et similis atque unius formae sit omnium, et Christianum etiam visio ipsa designet. Ea enim quae uno prospectu ac proposito geruntur, similia, imo eadem in omnibus esse debent. Utile autem est etiam ex ipsa proprietate vestis et habitus intelligere unumquemque et professionem suam agnoscere in ea vita, qua secundum Deum vivit, ut sciat sibi etiam actus consimiles esse debere; et ad eos qui nos vident secundum [Col. 1240B] habitum nostrum aequales etiam in actibus apparere debemus. Non enim similiter turpe est in quolibet alio, si inhoneste quid agat, sicut in his qui vitam sobriam etiam in ipso habitu profitentur. Si enim quis videat de trivio aliquem hominem caedentem alium aut vapulantem publice, vel turpiter proclamantem, aut in tabernis aliisque locis vitam cum dedecore ducentem, nec observabit quidem facile hujuscemodi hominem, vel notabit, sciens eum consequenter ad reliquam vitam suam gerere. Si vero eum qui religiosam vitam profitetur, viderit quis vel parum aliquid contra quam decet facere, observant omnes et increpant et ad religionis opprobrium ducunt. Itaque velut paedagogus est infirmioribus habitus iste religiosior, ut etiam invitos eos [Col. 1240C] ab opere inhonesto indecentique custodiat. Denique et Apostolus [f 8Kb] ordinatum episcopum designat, quae res ad habitum magis revocatur. Sed et de mulieribus dicit [g 1Kb] in habitu ordinato esse debere. [h 1Kb] Ordinatus autem esse habitus Christiani dicitur is qui secundum propositum et professionem ejus aptus intelligitur. Sicut enim proprium est aliquid militi in habitu [vestimenti], et alius est habitus senatoris, ex quo praecipue intelligitur, vel iste quod senator est, vel ille quod miles est; ita etiam Christianus habere aliquid proprium etiam ex ordinatione indumenti ipsius debet. Sed et de calceamentis eadem ratio observabitur, ut quod simplicius est, et paratius, et aptum proposito, et usibus sufficiens, id assumatur. Zonae quoque usum ostendunt necessarium [Col. 1240D] esse etiam qui praecesserunt nos sancti. Nam Joannes zona pellicea constringere lumbos suos dicitur (Matth. III); et Eliae antea tanquam proprius habitus ipsius designatur, cum dicitur: Vir hirsutus, et zonam pelliceam habens circa lumbos suos [Col. 1241A] (III Reg. I). Sed zona usus Petrus ostenditur, sicut ex verbis angeli, quae ad eum dicta sunt, recognoscimus: Accingere, inquit, et calceare caligas tuas (Act. XII). Sed et beatus Paulus zona usus ostenditur per Agabum prophetam dicentem: Utrum enim, cujus est zona haec, ita illigabunt in Hierusalem (Act. XXI). Sed et Job audit a Deo: Accinge sicut vir lumbos tuos (Job XXXVIII). Virtutis namque cujusdam et prompti ad opera animi signum videtur esse usus cinguli. Sed et discipulis Domini zonae usus fuisse videtur, ex more, quibus prohibeatur [a 1Kb] ne pecuniam haberent in zonis suis. Revera enim necessarium videtur eum ex more, qui manuum opere uti in aliquo deberet, succinctum esse, et in omnibus praeparatum: ac sine ullo impedimento inveniri [Col. 1241B] ad omne boni operis ministerium. Unde et cingulo indiget, ut vel colligata circa corpus tunica, ex qua et magis confoveri possit, si undique constrictus sit, vel non impediri ad omnem rem quam agere parat. De numero autem indumentorum nihil possumus dicere, cum manifesta definitione perscriptum sit, in quo dicit: Qui habet duas tunicas, det non habenti unam (Luc. III). Ex quo sine dubio duas habere illicitum est. Quibus ergo habere duas tunicas non licet, his quomodo aliquid de diversitate indumentorum praecipi potest?



 V.---Item (cap. 142).

Interrog. [b 1Kb] Quid est perperam agere?---Resp. [c 172Kb] Quod non propter usus necessarios, sed vel maxime [Col. 1241C] ornatus causa vel decoris alicujus fit, hoc est perperam agere.



 VI.---Item (cap. 143 [d 1Kb] ).

Interrog. Quis est qui ab Apostolo dicitur habitus ordinatus (I Tim. II)?---Resp. Is qui secundum propositum uniuscujusque honestus est, usus vel secundum locum, vel secundum tempus, vel secundum [Col. 1242A] personam. Non idem usus esse hominis potest in tempore hiemis et in tempore aestatis. Non idem habitus est operantis et quiescentis: nec militis idem est et privati, neque viri idem qui mulieris.



 VII.---Item (cap. 144 [e 1Kb] ).

Interrog. Si quis pretiosas vestes abjiciat, ipsa autem indumenta viliora quibus utitur, vel calceamenta ita composite utatur, ut studeat decorem inde aliquem capere, si peccat aut vitio aliquo id facere putandus est?---Resp. Qui vult per decorem habitus placere hominibus, manifestum est hujus ipsius vitii aegritudine laborare, id est, hominibus placendi: et certum est mentem ejus a Deo longius evagari; sed et hoc ipsum est vitium perperam agere, cum indumentis vel calceamentis non usus [Col. 1242B] causa utitur.



 VIII.---Item (cap. 45 [f 1Kb] ).

Interrog. Quali affectu oportet accipere vel vestimentum vel calciamentum qualecunque fuerit?---Resp. Siquidem breve aut grande est ad mensuram staturae suae, etc.



 IX.---EX REGULA SANCTI AUGUSTINI (cap. 34).

[g 1Kb] Vestes vestras [h 1Kb] in uno habete sub uno custode, vel duobus, vel quot sufficere potuerint ad eas excutiendas, ne a tinea laedantur. Et sicut pascimini ab uno cellario, sic induimini ex uno vestiario. Et si fieri potest, [i 1Kb] non ad vos pertineat [j 1Kb] quid vobis induendum pro temporis congruentia proferatur: utrum hoc recipiat unusquisque vestrum quod deposuerat, [Col. 1242C] an aliud quod alter habuerat, dum tamen unicuique quod cuique opus est non negetur. [k 1Kb] Si autem hinc inter vos contentiones et murmurationes oriuntur, [l 1Kb] cum queritur aliquis deterius se accepisse quam prius habuerat, [m 1Kb] et indignum se esse [n 1Kb] qui ita vestiatur sicut alius frater ejus vestitur, hinc vos probate quantum vobis desit in illo interiore [Col. 1243A] habitu [a 1Kb] cordis, qui pro habitu corporis litigatis. Tamen si sic vestra toleratur infirmitas, ut hoc recipiatis quod posueritis, in uno tamen loco sub [b 1Kb] communibus habete quod ponitis.



 X.---EX REGULA SANCTI ISIDORI (cap. 14).

[c 1Kb] Cultus vestium et indumentorum insignes monacho deponendi. Munitus enim debet esse monachus, non delicatus. Sicut autem non oportet in monacho esse notabilis habitus, ita nec satis abjectus. Nam pretiosa vestis animam ad lasciviam protrahit, nimis vilis aut dolorem cordis parit, aut morbum vanae gloriae contrahit. Vestimenta non erunt aequaliter distribuenda omnibus, sed cum discretione, ut cujusque aetas gradusque expostulat. Ita enim et apostolos fecisse legimus, sicut scriptum est: Erant illis [Col. 1243B] omnia communia, et distribuebatur unicuique, prout opus erat (Act. IV). Uniuscujusque autem fratris [d 1Kb] supplementum vel indigentia inspiciatur, ut qui habent contenti sint, et qui non habent accipiant. Porro linteo non oportet monachum indui: [e 263Kb] orarium, [f 73Kb] birros, [g 1Kb] planetas non est fas indui, neque illa indumenta vel calceamenta quae caetera [Col. 1244A] monasteria abutuntur. Ternis autem tunicis et binis palliis, singulisque cucullis [h 1Kb] contenti erunt, nihil praeter haec in habitu praesumentes. Pedules autem utentur, quandiu hiemis coegerit violentia, sive dum fratres gradiuntur in itinere, vel proficiscuntur ad urbem. Monachi autem in monasterio palliis semper operiantur, ut et pro honestate tecti semper incedant, et in ministerio operis expediti discurrant. Sane si forte quis pallium non habet, humeris mappulam superponat. Nullus monachorum vultus curam gerat, per quod lasciviae et petulantiae crimen incurrat. Non est enim mente castus, cujus aut corporis cultus, aut impudicus incessus. Nullus monachorum comam nutrire debet. Nam qui hoc imitantur, etsi ipsi hoc ad decipiendos homines per speciem simulationis [Col. 1244B] non faciant, alios tamen scandalizant ponentes offendiculum infirmis, et sanctum propositum usque ad blasphemiam producentes. [i 120Kb] Tondere ergo debent isti, et omnes, imo simul, ac pariter omnes. Nam reprehensibile est diversum habere cultum, ubi non est diversum propositum.


[Col. 1245A]
 XI.---Item (cap. 15).

[a 1Kb] Speciosam vel variam supellectilem monacho habere non licet: cujus stratus erit historia et stragulum, [b 1Kb] pellesque lanatae, [c 45Kb] galnabis quoque geminusque ad caput pulvillus. Per singulas hebdomadas abbas sive praepositus lectulos cunctorum prospiciat, ne quid indigeat frater seu superfluum habeat.



 XII.---Item (cap. 20).

[d 1Kb] Qui vestiaria monasterii suscipit, [e 1Kb] quique etiam fila diversa pro consuendis vestibus fratrum habebit, et quibuscunque, ut necesse est, ministrabit. Ad hunc quoque pertinebit aurum et argentum, caeteraque [f 1Kb] facta infectaque aeris ferrique metalla: ordinatio quoque linteariorum, fullonum, [g 1Kb] cerariorum, atque sartorum.


[Col. 1245B]
 XIII.---EX DOCTRINA SANCTI ORSIESII.

[h 1Kb] Nolite, obsecro vos, oblivisci semel arrepti propositi, et traditiones [i 1Kb] Patris nostri scalas putemus ad coelorum regna tendentes. Ne desideretis quae ante calcastis. Sufficit nobis habere quod homini satis, [j 1Kb] duo levitonaria, et aliud attritum, et [k 1Kb] palliolum lineum, [l 1Kb] duos cultellos, zonam lineam, [m 1Kb] gallicas, pellem, et virgam. Cui ministerium aliquod et [Col. 1246A] dispensatio monasterii creditur, etsi ex ea lucrum faciat, scelus putetur et sacrilegium quidquam ex ea contingere, et in propriam vertere [n 1Kb] requiem quasi despiciens eos qui non habent et felici paupertate sunt divites, ut non solum ipse perierit, sed et caeteros provocet ad pereundum. Et illi quidem qui incurvaverunt cervicem suam, et cum omni humilitate et afflictione lugentes, atque plangentes inpraesentiarum placuerunt Deo, cum de corpusculo isto exierint ducentur, et accumbent cum sanctis Patribus omnibus.



 XIV.---EX REGULA SANCTI FERREOLI EPISCOPI (cap. 31).

Ut monachus, quamlibet delicati corporis, linea [Col. 1246B] ad nuda corporis non utatur, quia incongruum est ut caro, quae semper vitio naturae superbit, mollibus foveatur indumentis, et ei quasi minus validae blandiatur, quae quotidie ad expugnationem animae novus quidam praeliator et fortissimas commovetur. Etenim toties reparat vires contra animam bellatura, quoties aliquid velut rebelle mancipium remissionis acceperit.


[Col. 1247A]
 XV.---Item ejusdem (cap. 14).

[a 1Kb] Vestimenta supersufficientia monachus non requirat, quia non amplius quam ad quotidianum usum abbas necessarium viderit, consequatur, dicente Domino ad discipulos: Neque duas tunicas habeatis (Luc. VII), quas duas tunicas intelligere debemus non numero, sed propter hiemes necessarias, [b 1Kb] et supra usum, si reservatae fuerint, computari. Super ergo si quid fuerit, putabitur alienum: dum quid [c 1Kb] possessor avarus meludit, magis utitur arca quam dominus. Quod ut vitetur, maximus nobis beatus Apostolus testis assurgit qui dicit: [d 10Kb] Habentes victum et vestitum his contenti sumus. Nam qui volunt divites fieri, incidunt in tentationem et laqueum diaboli, et [Col. 1247B] desideria multa, et inutilia, et nociva, quae mergunt hominem in interitum et perditionem. Radix omnium malorum est cupiditas, quam appetentes erraverunt a fide et inseruerunt se doloribus multis. Tu autem, o homo Dei, haec fuge, sectare vero justitiam, pietatem, fidem, charitatem, patientiam, mansuetudinem. Certa bonum certamen fidei, apprehende vitam aeternam, in qua vocatus et confessus bonam confessionem coram multis testibus, praecipio tibi coram Deo, [e 21Kb] qui vivificat omnia, et Christo Jesu qui testimonium reddidit sub Pontio Pilato, bonam confessionem, ut serves mandatum sine macula irreprehensibile usque in adventum Domini nostri Jesu Christi (I Tim. VI). Studete ergo, fratres, ut quod ad unum hominem, id est ad Timotheum, [Col. 1248A] scribitur, ad unam congregationem servetur.



 XVI.---Item ejusdem (cap. 32)

Vestimentorum fragrantiam vel nimium propter elationem nitorem monachus non studeat habere, sed sequens melius Apostolum dicentem: Bonus odor sumus Christi Jesu (II Cor. II). Colorem etiam in his album, vel nimis rufum, per quem saepe species corporis ad perniciem suam videntibus commendatur, vitet ac habere non ambiat: ne et jactantiae suae secum testimonium ferat, et (quod absit) dum corpus vestimentis cito consumendis adornare temporaliter elaborat, de animae suae, quae aeterna esse poterant, ornamentis non curet. Etenim ista facientes taliter Scriptura castigat: In amictu vestimentorum [Col. 1248B] ne glorieris, et in die gloriae noli extolli (Eccl. XI). De calceamentis vero reliquorum vos tenere statuimus consuetudinem monachorum. Sed et hoc curandum est, ne pes ita sit ligamentis [f 1Kb] temperatius vinculatus, [g 2Kb] ut non jactantiae signum multos astrictus habeat, sed sanctius vinculo laxiori follescat, ut in omnibus simplicitas commendet Deo, quem ejus amore possessum, probatum saeculi viderit contemptorem.



 XVII.---EX REGULA SANCTI FRUCTUOSI (cap. 4).

[h 1Kb] Vestimenta non multa nec superflua sint. Duabus tantum cucullis, [i 1Kb] villata, et [j 1Kb] simplici, et uno palliolo, [k 1Kb] ternisque tunicis, et [l 33Kb] staminiis duabus [Col. 1249A] cujusque necessitatis querimonia sufficienda est. In ipsis quoque calciariis hoc videndum est, ut hieme pedules calcient, qui voluerint a die Kalendarum Novembrium ad Kalendas Maias. Reliquis aestivis mensibus caligarum tantum solatiis muniendi sunt. Femoralium usus cuiquam permittendus est, [a 1Kb] maxime his qui ministerio implicantur altaris. [b 1Kb] Sed hoc qui studere noluerit, reprehendendus non erit, [c 1Kb] cum nunc usque constet pleraque hunc usum monasteria etiam [d 1Kb] in his regionibus non habere. In stramentis competens adhibenda est disciplina, nec amplius quidquam ab aliquo requirendum est, quam unum stragulum [e 1Kb] calbanemque, villatam [f 1Kb] mattulam, et duas lanatas pelles arietum. Quidquid in veste vel cultu est monachorum, non peculiariter [Col. 1249B] apud unumquemque habendum est, sed [g 1Kb] sub manu unius fratris spiritalis in una cella recondendum est: quique, cum necessitas poposcerit, petenti cuique congrua staturae mutatoria tribuet. Unde et studere idem custos debet, ut summam in his vestibus deligendis habeat solertiam, et cuique, ut dictum est, apta distribuat. Nec quisquam hoc murmurare praesumat, cum sibi distributa aliorum conspicit indumenta vestiri. Subulae sane, acus et fila diversa pro consuendis, [h 1Kb] emendandis, sarciendis vestibus ipsi tribuenda sunt ab abbate; et cum necessitas poposcerit, lavandi atque emendandi habeat potestatem. Quidquid in vestimentis, calciamentis vel [i 1Kb] lectariis monachorum vetustum fuit, dum nova percipiunt, totum ab abbate detur pauperibus.


[Col. 1249C]
 XVIII.---Item ejusdem (cap. 18).

Lectula singulorum abbas et praepositus bis in hebdomada revolvant et perscrutentur, ut videant ne quis superfluum aliquid illic vel occultum habeat.



 XIX.---EX REGULA SANCTI AURELIANI EPISCOPI (cap. 43).

[j 1Kb] Si quid vero superfuerit expensis aut usibus fratrum in auro aut vestibus, vel cellario, sanctus abbas per manus [k 1Kb] provisoris, aut per quamlibet fidelem personam pauperibus, peregrinis aut captivis faciat dispensari.



 XX.---Item (cap. 44).

[l 1Kb] Vestimenta etiam, cum nova accipiunt, vetera [Col. 1250A] abbati refundant, [m 13Kb] incipientibus aut pauperibus eroganda.



 XXI.---EX REGULA CASSIANI (cap. 50).

[n 1Kb] Primum de habitu monachorum donante Deo sumimus exordium. Oportet ergo primum ut talis sit vestis monachi, quae corpus contegens tantum verecundiam nuditatis repellat, et frigoris retundat injuriam, non quae occasionem vanitatis nutriat; quae ita vilis sit, ut nulla coloris vel compositionis novitate inter caeteros fratres spiritales habeatur insignis: et ita ab studiosis superfluisque accurationibus aliena, ut nullus iterum per incuriam collectis aut affectatis sordibus sit deformis. Postremo sic ista vestis ab hujus mundi separetur ornatu, ut in omnium servorum Dei cultum communis sit. Nam [Col. 1250B] quidquid inter famulos Dei non ab omnibus tenetur, sed ab uno vel paucis praesumitur, aut superfluum aut elatum est, et propter hoc noxium judicandum est, quod magis vero non virtutis speciem, sed vanitatis ostendit. Quamobrem [o 1Kb] cilicinam quoque vestem vel circumspectam omnibus atque notabilem Patres nostri omnimodis refutaverunt, quia non solum nulla spiritui emolumenta confert, sed etiam elationis concipit vanitatem, et quae ad necessarii operis exercitium quasi inhabilis pigrum semper impeditumque monachum reddat. Quod si aliquos hac veste aut quibusdam damnosis cultibus usos fuisse aut audivimus aut vidimus, non ideo antiqua Patrum decreta sunt relinquenda, quia generali omnium constitutioni paucorum non debet praeponi nec [Col. 1250C] praejudicare sententia. Illas enim regulas indubitanter et indiscusse per omnia servare debemus, quas non paucorum voluntas intulit, sed quas antiquitas, tantorum temporum et numerus sanctorum concordi institutione definivit. Oportet quoque monachum, quasi militem Christi in apparatione pugnae semper positum cingulum habentem accinctis lumbis die noctuque jugiter permanere, sicut Eliam, Eliseum, Joannem quoque et Paulum legimus zonis semper fuisse accinctos: [p 9Kb] quia lumborum accinctio castitatis indicat continentiam, quae nihil resolutum in se habere permittitur.


[Col. 1251A]
 XXII.---EX REGULA TARNATENSI (cap. 19).

Observandum est etiam ne interioris animae sordes contrahat vestis mundae nimius appetitus. Quapropter secundum praepositi sunt ordinationem lavandae. Quae tam simplici erunt et nativo colore procurandae, ne disparilitas vestium nutriat arrogantiae vitium; et ita sunt indigentibus tribuendae, ne [a 1Kb] per vitium avaritiae reservatae, providendi singulis detur audacia. Si quis vero his negligenter [b 1Kb] expetenda putaverit, praepositi sit cura, ut [c 1Kb] interversor rerum monasterialium corrigatur. Ante omnia procurantes, [d 1Kb] ut lites nullas habeatis. Si autem diabolo instigante factae fuerint, celeri satisfactione sanentur: et inde proferantur remedia, unde facta sunt vulnera: nec occidat sol super iracundiam vestram. Consuetudinem [Col. 1251B] jurandi abjicite. Sit sermo vester, est, est; non, non; quia sicut Dominus ait: Quod his abundantius est, a malo est (Matth. V).



 XXIII.---EX REGULA SANCTI PACHOMII (cap. 67).

[e 1Kb] Levitonarium, et quidquid in veste est, monachorum nemo lavet, [f 1Kb] [nisi] die Dominica, [g 1Kb] praeter nautas et [h 1Kb] pristinarios



 XXIV.---Item ejusdem (cap. 68).

[i 1Kb] Non vadant ad lavandum, nisi omnibus signum unum insonuerit: sequenturque praepositum suum, et lavabunt taciti cum disciplina.


[Col. 1252A]
 XXV.---Item (cap. 69).

[j 1Kb] Nemo lavet retractis in altum plusquam statutum est vestibus, cumque laverint, omnes pariter revertentur. Si quis remanserit eo tempore quo ibunt ad lavandum, vel in praesenti non fuerit, [k 1Kb] commonebit praepositum suum, et ille mittet cum eo alterum: et sic loto vestimento [l 1Kb] revertentur domum.



 XXVI.---Item (cap. 93).

Nemo lavare alterum poterit aut ungere, nisi ei fuerit imperatum.



 XXVII.---EX REGULA STEPHANI (cap. 18).

[m 1Kb] Vestimenta vel lectuaria nullus lavare audeat [n 1Kb] absque oratione praemissa [o 1Kb] prioris.



 XXVIII.---EX REGULA MAGISTRI (cap. 81).
[Col. 1252B]

[p 1Kb] Habere debent fratres in hieme [q 1Kb] paraturam grossam quotidianam stamineam et tunicam aliam nocturnam, quam post nocturnos [r 1Kb] puduclent, quia in die diversis occupantur laboribus. [s 1Kb] Habeant enim in hieme et pallium stamineum, braccas lineas, et [t 1Kb] fasciolas aut pedules. In aestate vero habeant [u 1Kb] paraturam linostimam non satis grossam propter laborem: et habeant pallios linostimos [v 3Kb] subtiles non satis propter aestus sudoris, et braccas lineas, et [x 3Kb] fasciolas lineas vero uti Dei homines prohibemur, ut aliquid distet a clerico monachus. Et habeant singulas paraturas linostimas subtiliores, quas [Col. 1253A] in diebus festis solum [a 2Kb] in processionibus utantur. Et in aestate habeant singula [b 9Kb] mannariora linea propter sudores, et singula facitergia per decadam. Quas omnes res per singulas decadas singulae arcae contineant, tenentibus ex eis clavem praepositis suis, [c 1Kb] quae positae sunt: de cujus cellae custode jam [d 1Kb] supra diximus. Ideo enim diximus in una arca unius decadae sub clave praepositorum omnes [e 1Kb] mutandas consistere, [f 1Kb] ut cum unusquisque frater in potestate peculiare aliquid abscondat, quem ordinem omnes decadae observant. Si quis vero frater [g 1Kb] in specie sua sibi visus fuerit [h 1Kb] scemari, vel satis gavisci, mox a praepositis suis ei tollatur et alio detur, et alterius illi. Hoc ideo ut non extollatur propria in fratre voluntas, quia quidquid ejus anima petit ei magis dari [Col. 1254A] non debet, quia contra desideria carnis spiritus sentit. Ideo spiritalis homo Dei est, non carnalis. Hebdomadariis coquinam intrantibus [i 7Kb] sacci sunt tonicae et [j 52Kb] cucullae segestrae. Quae tales res, maxime intra monasterium, sine verecundia [k 1Kb] omne sordicium injuriamque simul [l 1Kb] caccavorum, [m 10Kb] cucumae et [n 1Kb] hiemarum, nec non et foci calorem vel coquinae sordes diversas sustineant. Quae ergo res expleta hebdomada ultimo die sero lotae hebdomadariis aliis intrantibus consignantur. De calceariis vero oportet fratres caligas habere [o 1Kb] ferratas [p 1Kb] viclinas non ad lusum, sed ad usum, quas debent tempore hiemis uti, aestatis vero tempore unctas reponi. Et [q 1Kb] caligas omnes oportet habere [r 42Kb] clavatas tam in monasterio quam in via, ut diu repositae caligae conserventur [Col. 1255A] et pes fratris [a 1Kb] in caliga refrigeretur. Ad nocturnos vero in aestate [b 16Kb] ligneos cuspus putantur [c 1Kb] pelliciis, ne inquinatis pedibus ad suum revertentes stratum lectorum sagos coinquinent. In hieme vero ad nocturnos [d 1Kb] pedulibus utantur pelliciis propter frigus pedum. In lectis habeant in hieme singulas mattas, [Col. 1256A] et [e 38Kb] sagos tumentatitios singulos, et laenas; in aestate vero pro laenis [f 2Kb] rachinis propter aestus utantur? et ante ipsos lectos singulas pelles, ubi tergant a sordibus pedes, et sic in suos lectos ascendant.



CAPUT LXIII. DE MENSA ABBATIS.



 I.---EX REGULA SANCTI BENEDICTI.
[Col. 1255C]

[a 2Kb] Mensa abbatis cum hospitibus et peregrinis sit semper. [b 1Kb] Quoties tamen minus sunt hospites, [c 2Kb] quos vult de fratribus vocare in ipsius sit potestate. [d 9Kb] Seniores [Col. 1256C] tamen unum aut duos semper cum fratribus dimittendum propter disciplinam.


[Col. 1257A]
 II.---EX REGULA MAGISTRI (cap. 82).

[a 1Kb] Ad mensam abbatis sedeant seniores, extranei supervenientes, [b 1Kb] vel vicibus [c 3Kb] fratres psalterati, [Col. 1258A] quos voluerit abbas praeter Praepositos, qui in decadis suis ideo ad suas mensas jubentur esse praesentes, ut causam Dei, id est, taciturnitatis et gravitatis [Col. 1259A] in susceptis suis custodiant. Ideo enim ambos diximus in mensa decadae suae praeesse, ut decem fratres sibi commissos [a 1Kb] vicaria sollicitudine ab universis vitiis certatim custodiant.



 III.---EX REGULA PATRUM (cap. 8 [b 1Kb] ).

Venientibus vero fratribus ad horam refectionis, non licebit peregrino fratri cum fratribus manducare: [Col. 1260A] nisi cum eo qui praeest Patre, ut possit aedificare. Nulli licebit cum eo loqui.



 IV.---EX REGULA SANCTI FRUCTUOSI EPISCOPI (cap. 10).

[c 1Kb] Cum fratribus advenientibus hospitibus et peregrinis in una mensa [d 1Kb] communiter [e 1Kb] vivant: quia de ipsis Dominus ait: Hospes fui, et collegistis me (Matth. XXV).



CAPUT LXIV. DE ARTIFICIBUS MONASTERII.


[Col. 1259B]
 I.---EX REGULA SANCTI BENEDICTI.

Artifices si sunt in monasterio, [a 1Kb] cum omni humilitate faciant ipsas artes, [b 1Kb] si permiserit abbas. [c 1Kb] Quod si aliquis ex eis extollitur pro scientia artis suae, eo quod videatur aliquid conferre monasterio, [d 1Kb] hic talis evellatur ab ipsa arte, et denuo per eam non transeat, nisi forte humiliato ei iterum abbas jubeat. Si quid vero ex operibus artificum venundandum est, videant ipsi per quorum manus transigenda sunt, ne aliquam fraudem praesumant inferre. Memorentur semper Ananiae et Saphirae: [e 1Kb] ne forte mortem, quam illi in corpore pertulerunt, hanc isti, vel omnes qui aliquam fraudem de rebus monasterii fecerint, in anima patiantur. In ipsis autem pretiis non subripiat avaritiae malum, sed semper [Col. 1259C] aliquantulum vilius detur quam [f 3Kb] ab aliis saecularibus [g 1Kb] dari potest, ut in omnibus glorificetur Deus.


[Col. 1260B]
 II.---EX REGULA MACARII [h 1Kb] .

Illud etiam tenendum fuit ut extra monasterium artificium non faciat ullus, nisi ille cujus fides probata fuerit, qui ad utilitatem et necessitatem monasterii poterit quid facere.



 III.---EX REGULA CASSIANI (cap. 34).

[i 1Kb] Si quis autem de opere et sudore proprio plus ab aliis reditus confert monasterio, in nullo infletur nec sibi de tanto operis sui acquisito blandiatur nec amplius sibi aut delicatius aliquid solita quotidiani victus parcitate praesumat; sed tanquam peregrinum se hujusce mundi reputans arreptae [j 41Kb] nuditatis virtutem ad finem usque perducat.


[Col. 1260C]
 IV.---EX REGULA MAGISTRI (cap. 85).

[k 1Kb] Cum unaquaeque ars aliquid perfectum supervacaneum [Col. 1261A] usibus monasterii [a 1Kb] habuerit, vel mittendarum [b 1Kb] Eulogiarum abundaverit, interrogata qualitate pretii quantum a saecularibus [c 1Kb] distrahi potest, tantum infra nummorum minori semper distrahatur pretio: ut agnoscantur in hac parte spiritales a saecularibus [d 1Kb] actorum distantia separari: cum non [e 1Kb] negotii causa, quae est inimica animae, lucrum supra justitiam quaerant [f 1Kb] sed etiam ab ipsa justitia minus accipiendi pretii humanitate consentiant: ut non propter cupiditatem et avaritiam artes operari credantur, sed ne otio possit pascenda dignis sumptibus manus vacare, et horas operosi diei gratis transire. Pretium vero acceptum abbati debet ab ipsis artificibus fideliter consignari. Quae diminutio pretii aestimatione abbatis artificibus debet constitui ut [Col. 1261B] sciant item quanta ementibus summa respondeat, et accepti pretii fraudem non possint facere de ipsa quantitate jam scienti abbati.


[Col. 1262A]
 V.---EX REGULA SANCTI HIERONYMI (cap. 6).

[g 1Kb] Fratres ejusdem artis in unam domum sub uno Praeposito congregentur, verbi gratia, ut qui lina texunt, sint pariter; qui mattas, in unam reputentur familiam; [h 1Kb] sarcinatores, carpentarii, [i 1Kb] fullones, [j 1Kb] galligarii seorsum a suis Praepositis gubernentur. Et per singulas hebdomadas ratiocinia operum suorum ad Patrem monasterii referant.



 VI.---EX REGULA SANCTI BASILII (cap. 102).

Interrog. [k 1Kb] Si oportet eos qui noverunt artificia suscipere aliquod opus absque conscientia, vel jussione ejus qui praeest et operum sollicitudinem gerit?---Resp. Furti reus erit [l 28Kb] ejusmodi, vel similis eis qui furibus concurrunt.


[Col. 1262B]
 VII.---Item (cap. 104). [m 1Kb]

Quod si per negligentiam pereat aliquid ex his, aut per contemptum dissipetur? etc.



CAPUT LXV. DE DISCIPLINA SUSCIPIENDORUM FRATRUM.



 I.---EX REGULA SANCTI BENEDICTI.

[a 1Kb] Noviter veniens quis ad conversionem, non ei facilis [Col. 1261D] tribuatur ingressus, sed, sicut ait Apostolus, Probate spiritus, si ex Deo sunt (I Joan. IV). Ergo si veniens perseveraverit pulsans, et illatas sibi injurias et difficultatem ingressus [b 1Kb] post quatuor aut [Col. 1262D] quinque dies visus fuerit patienter portare et persistere petitioni suae, annuatur ei ingressus; [c 2Kb] et sit [Col. 1263A] in cella hospitum paucis diebus. [a 2Kb] Postea autem sit in cella [b 186Kb] novitiorum, [c 1Kb] ubi meditetur et manducet, et dormiat. [d 1Kb] Et senior ei talis deputetur, qui aptus sit ad lucrandas animas, qui super eum curiose omnino intendat; et sollicitus, [e 1Kb] si revera Deum quaerit, [f 1Kb] si sollicitus est ad opus Dei, ad [Col. 1264A] obedientiam, ad opprobria. [g 1Kb] Praedicentur ei omnia dura et aspera, per quae itur ad Deum. Et, si promiserit de stabilitatis suae perseverantia, post duorum mensium circulum [h 1Kb] legatur ei haec Regula per ordinem. Et dicatur ei: Ecce lex sub qua militare vis, [i 2Kb] si potes observare, ingredere; si vero [Col. 1265A] non potes, liber discede. Si adhuc steterit, tunc ducatur in supra dictam cellam novitiorum, et iterum probetur in omni patientia. Et post sex mensium circulum relegatur ei Regula, ut sciat ad quid ingreditur. Et si adhuc stat, post quatuor menses iterum ei legatur [a 3Kb] eadem Regula; et si habita secum deliberatione promiserit se omnia custodire, et cuncta [Col. 1266A] sibi imperata servare; [b 275Kb] tunc recipiatur in congregatione, [c 3Kb] sciens se lege Regulae constitutum, quod ex illa die non liceat egredi de monasterio, nec collum excutere de sub jugo Regulae, quam sub tam morosa deliberatione licuit ei [d 11Kb] excusare, aut suscipere. [e 1Kb] Suscipiendus autem in oratorio coram omnibus [f 2Kb] promittat de stabilitate sua [g 4Kb] et conversione [Col. 1267A] morum, et obedientia [a 1Kb] coram Domino et sanctis ejus; [b 1Kb] ut si aliquando aliter fecerit, [c 1Kb] a Deo se damnandum sciat quem irridet. De qua promissione sua faciat [d 1Kb] petitionem [e 1Kb] ad nomen sanctorum quorum reliquiae ibi sunt, et abbatis praesentis. Quam petitionem manu sua scribat, aut certe, si [Col. 1268A] nescit litteras, alter ab eo rogatus scribat; [f 1Kb] et ille novitius signum faciat, et manu sua [g 1Kb] eam super altare ponat. Quam dum posuerit, [h 1Kb] incipiat ipse novitius mox hunc versum: Suscipe me, Domine, secundum eloquium tuum, et vivam: et non confundas me ab exspectatione mea. [i 6Kb] Quem versum omnis [Col. 1269A] congregatio respondeat, adjungentes, Gloria Patri. Tunc ipse frater novitius prosternatur singulorum pedibus, ut orent pro eo. Et jam ex illa die in congregatione reputetur. Res si quas habet, aut eroget prius pauperibus, aut facta solemni donatione conferat monasterio, nihil sibi reservans ex omnibus: quippe qui ex illo die nec proprii corporis potestatem se habiturum sciat. [a 79Kb] Mox ergo in oratorio exuatur rebus propriis, et induatur rebus monasterii. Illa autem vestimenta quibus exutus est reponantur in vestiario conservanda, ut si aliquando suadente diabolo [b 1Kb] consenserit, ut egrediatur de monasterio (quod absit) tunc [c 1Kb] exutus rebus monasterii projiciatur. Illam tamen [d 1Kb] petitionem, quam desuper altari abbas tulit, non recipiat, sed in monasterio [Col. 1269B] servetur.


[Col. 1270A]
 II.---EX REGULA PATRUM (cap. 1).

[e 1Kb] Quod si quis de saeculo in monasterio converti voluerit, Regula ei introeunti legatur, et omnes actus monasterii illi patefaciant. Quod si omnia apte sussceperit, sic digne a fratribus [f 1Kb] in cellula suscipiatur. [g 1Kb] Nam si aliquam [h 1Kb] in cella voluerit inferre subtantiam, [i 1Kb] in mensa ponatur coram omnibus fratribus, velut Regula continet. Quod si susceptum fuerit, non solum de substantia quam intulit, sed nec de se ipso ab illa judicabit hora.



 III.---ITEM EX ALIORUM PATRUM REGULA (cap. 4).

[j 1Kb] Qualiter vero examinatio erga eos qui de saeculo convertuntur teneri debeat, ostendamus. Amputandae [Col. 1270B] sunt primo ab hujusmodi divitiae saeculi, [Col. 1271A] [a 3Kb] [quod] si habet ipse divitias, quas amputare debeat, quas Spiritus sanctus ostendit [b 1Kb] per Salomonem dicens: Odit anima mea pauperem superbum, et divitem mendacem (Eccli. XXV); et alio loco dicit: Sicut vulneratum, superbum (Psal. LXXXVIII). Debet ergo is qui praeest Pater magno studio hanc regulam tenere, ut si pauper convertitur, primo [c 1Kb] exponat sarcinam superbiae: [d 1Kb] [et] quia ille debet ante omnia humiliter imbui quod magnum et Deo sacrificium acceptum est. Nam suam voluntatem non faciat unusquisque vestrum, fratres, sed ad omne opus bonum parati estote, vel quidquid acciderit, aut justum fuerit, memores esse debetis, in tribulatione patientes (Rom. XII), in operibus honesti. Nolite vos invicem ad iracundiam provocare; [Col. 1271B] sed semper bona sectamini. Hi qui tales sunt, cum de saeculi latebris liberari voluerint, appropiantes monasterio, hebdomada pro foribus jungantur, [e 1Kb] et durus sermo et laboriosus eis proponatur: si vero perseveraverint pulsantes, eis non negetur ingressus; sed is qui praeest Pater hujuscemodi homines introire permittat, et qualiter vitam fratrum vel Regulam tenere possint, ostendat. Quod si dives est, habens multas divitias, et converti voluerit, debet primo Dei voluntatem implere, et consequi praeceptum illius, praecipue quod adolescenti diviti dicitur: [f 1Kb] Vende omnia tua, et da pauperibus; et tolle crucem tuam, et sequere me (Matth. XIX). Deinde instruendus est ab eo, qui praeest, Patre, ut nihil sibi relinquat nisi crucem Christi, quam teneat, et sequatur [Col. 1271C] Dominum. Crucis vero fastigia [g 1Kb] quae tenenda sunt, [h 1Kb] primo omni obedientia non suam voluntatem [Col. 1272A] facere, sed alterius. Quod si voluerit in monasterio [i 1Kb] partem conferre, [j 1Kb] noverit quo ordine sive ipse, sive ejus oblatio suscipiatur. Et, si voluerit de suis servis secum in monasterio conducere, noverit jam non eum servum habere, sed fratrem, ut in omnibus perfectus inveniatur homo ille.



 IV. EX REGULA SANCTI MACARII

[k 1Kb] Ergo si quis voluerit ad monasterium converti, Regula ei introeunti legatur, et omnes actus monasterii illi patefiant. Quod si omnia apte sustinuerit, sic digne a fratribus suscipiatur in monasterio. Nam si aliquam in cellulam voluerit inferre substantiam, in mensa ponatur coram omnibus fratribus, velut Regula continet. Quod si [l 1Kb] susceptus fuerit, non solum [Col. 1272B] de substantia quam intulit, sed etiam nec de seipso ab illa judicabit hora. Nam si aliquid prius intulit fratribus, ipsi tamen non est licentia ut aliquid habeat in sua potestate. [m 1Kb] Et, si ex qualibet causa scandali post tertium diem exire voluerit, nihil penitus accipiat nisi in veste qua venit. Quod si casu [n 1Kb] transierit, nullus haeredum ejus [o 1Kb] adire debeat. Quod [p 9Kb] si impulsare voluerit, [q 1Kb] Regula ei legatur, et confundatur turpiter, et discedat confusus, quia et illi, a quo repetit, fuerit recitata.



 V.---EX REGULA SANCTI PACHOMII (cap. 49).

[r 1Kb] Si quis accesserit ad ostium monasterii volens saeculo renuntiare, et fratrum [s 1Kb] aggregari numero, non habebit intrandi libertatem, sed prius nuntiabitur [Col. 1272C] Patri monasterii, et paucis diebus manebit foris ante januam, ac docebitur orationem Dominicam [Col. 1273A] ac psalmos, [a 1Kb] quantos poterit ediscere, et diligenter sui experimentum dabit, [b 3Kb] ne forte mali quippiam fecerit [c 1Kb] et turbatus ad horam timore discesserit, aut [d 1Kb] sub aliqua potestate sit. Et utrum possit renuntiare parentibus suis, et propriam contemnere facultatem. Si enim viderint aptum ad omnia, docebitur et reliquas monasterii disciplinas, quas facere debeat, quibusque servire sive in collecta omnium fratrum, sive [e 1Kb] in domo cui tradendus est, sive [f 1Kb] in vescendi ordine, ut instructus atque perfectus in omni opere bono fratribus copuletur. Tunc nudabunt eum vestimentis saecularibus, et induent habitu monachorum, tradentque ostiario, ut orationis tempore adducat eum in conspectu omnium; sedebitque in loco ubi ei praeceptum fuerit. Vestimenta autem [Col. 1273B] quae secum detulerat accipient qui huic ei rei praepositi sunt, et referent in [g 1Kb] repositorium, eruntque in potestate principis [h 1Kb] monasteriorum.



 VI.---Item (cap. 1).

[i 1Kb] Qui [j 1Kb] rudis [k 1Kb] in collectam sanctorum ingreditur, et quem per ordinem janitor ab ostio monasterii introduxerit et sedere fecerit [l 1Kb] in conventu fratrum, non licebit ei sedendi locum vel ordinem mutare, [m 1Kb] donec eum transferat.



 VII.---EX REGULA SANCTI BASILII. (cap. 5).

Interrog. [n 1Kb] Si oportet eum qui servis Dei sociari vult, relinquere indifferenter propinquis suis portionem facultatum suarum, [o 1Kb] Domino dicente: Vende omnia tua, et da pauperibus, et habebis thesaurum in coelis, et veni, et sequere me (Matth. XIX). Et iterum: [Col. 1273C] Vendite omnia quae habetis, et date eleemosynam (Luc. XII)? Resp. Arbitror quidem quod is qui accedit ad Dei servitium non debeat contemnere et ut libet relinquere ea quae sibi competunt, [p 13Kb] sed temnet omnia, si fieri potest, cum summa diligentia assumpta, tanquam ea quae jam a Domino consecrata sunt, quantum fieri potest, rationabiliter dispensare, sciens quia non est absque periculo in opere Dei agere negligenter. Si vero propinqui ejus vel parentes contra fidem veniant, debet rursus meminisse Domini dicentis: Quia non est qui reliquerit domum aut fratres, aut patrem, aut matrem, aut uxorem, aut filios, aut agros propter me, et propter Evangelium, qui non [Col. 1274A] accipiet centuplum in praesenti tempore, et in futuro saeculo vitam aeternam (Marc. X). [q 1Kb] Verumtamen non oportet eum his qui sibi quae sua sunt denegant, resistere, sed fidem facere, protestari, et denuntiare, quia sacrilegii crimen incurrunt, secundum mandatum Domini dicentis: Quia si peccat in te frater tuus, vade et argue eum (Matth. XVIII). Et reliqua. Judicio vero experiri de his apud judices saeculi abnuit religionis auctoritas per id quod dixit Apostolus: Audet aliquis vestrum negotium habens adversus alium judicari apud injustos, et non apud sanctos (I Cor. VI). Et rursum: [r 1Kb] Quia jam quidem omnino delictum est in vobis, quia judicia habetis inter vos (Ibid.).



 VIII.---Ex eadem Regula (cap. 6 [s 1Kb] ).
[Col. 1274B]

Interrog. Si oportet omnes qui veniunt ad nos suscipere, aut cum probatione, aut qualis ista debet esse probatio, cum Dei clementia omnes vocet, et per illam praedicationem qua dicitur: Venite ad me, omnes, qui laboratis et onerati estis, et ego reficiam vos (Matth. XI)?---Resp. Non est absque discrimine abjicere quempiam venientem ad nos. Verumtamen neque immundis (ut aiunt) pedibus indulgendum est introire quempiam in sanctam doctrinam; sed sicut Dominus noster Jesus Christus juvenem illum qui ad se venerat, interrogavit de priore vita sua: et cum audisset quia recta ei transacta esset, quod deerat ei praecepit adimplere: et ita domum jussit eum sequi se. Ita etiam nos oportet inquirere de praeterita vita et conversatione, ne [Col. 1274C] forte simulata quis mente et fallaci animo accedat ad nos. Quod ita demum dignoscitur, si facile omnem laborem corporis, qui injungitur, ferat, et ad castitatem vitae pronus inclinatur: vel si etiam delictum aliquod suum, cum interrogatus fuerit, nequaquam pronuntiare confunditur, et medelam delicti, quae adhibita fuerit, graviter assumit: et, si ad omnem humilitatem absque ulla iracundia inclinatur, ac vilioribus et abjectioribus artificiis (si ita ratio poposcerit) tradi se non aspernatur. Cum ergo ex his singulis documentis fuerit comprobatus, quia firma mente, et stabili consilio, ac prompto animo sit, tunc suscipi eum decet. Et priusquam corpori [Col. 1275A] fraternitatis inseratur, oportet ei injungi quaedam laboriosa opera, et quae videantur opprobria haberi a saecularibus; et observari oportet si libenter haec et libere et fiducialiter expleat, nec confusionem eorum graviter ferat; vel etiam, si in labore impiger inveniatur ac promptus.



 IX.---Item interrogatio [a 1Kb] (cap. 18).

Quoniam scriptum est: Redemptio animae viri propriae divitiae ejus (Prov. X), nobis, quibus non accidit dispergere pro animae redemptione divitias, quid faciemus? Si quidem voluimus, et non potuimus, memores simus responsionis Domini ad Petrum: cum de hac re sollicitus esset ac diceret: Ecce nos dimisimus omnia et secuti sumus te, quid ergo erit nobis? (Matth. XIX). Respondit ei dicens: [Col. 1275B] Omnis qui reliquerit domum, aut fratres, aut sorores, aut patrem, aut matrem, aut uxorem, centuplum accipiet, et vitam aeternam consequetur (Ibid.). Quod si per negligentiam accidit cuiquam amisisse divitias, vel nunc adhibeat propensius studium, ut ex opere manuum largiens neglectum resarciat censum. Quod si non nunc quidem vel tempus nobis superest vel virtus ad hujuscemodi ministerium, consolatur nos Apostolus dicens: Non quaero quae vestra, sed vos (II Cor. XII).



 X.---EX REGULA SANCTI ISIDORI (cap. 5).

[b 1Kb] Qui vero renuntians saeculo ad monasterium venerit, non statim in coetum delegandus est monachorum. Vitam enim uniuscujusque in hospitalis servitio tribus mensibus considerari oportet, quibus [Col. 1275C] peractis ad coetum sanctae congregationis accedere. Neque enim suscipi intus quemquam convenit, nisi [Col. 1276A] prius foris positus ejus humilitas sive patientia comprobetur. Qui relicto saeculo ad militiam Christi pia et salubri humilitate convertuntur, omnia sua primum aut indigentibus dividant, aut monasterio conferant. Tunc enim servi Christi liberum animum divinae militiae offerunt, quando a se spei saecularis vincula cuncta praescidunt. Qui non rigida intentione convertitur, cito aut superbiae morbo, aut vitio luxuriae subditur. Nequaquam ergo debet a tempore inchoare, qui mundo renuntiat, ne per ipsum teporem rursus in amorem saeculi cadat. Omnis conversus non est recipiendus in monasterio, nisi se prius [c 1Kb] ibi scriptis suae professionis spoponderit permansurum. [d 2Kb] Sicut enim hi qui saecularem promoventur ad militiam, in legionem non transeunt nisi antea in tabulas [Col. 1276B] conferantur, ita hi qui in spiritalibus castris [e 1Kb] coelesti militia sunt signandi, nisi prius professione verbi aut scripti teneantur, in numerum societatemque servorum Christi transire non possint.



 XI.---EX REGULA FERREOLI (cap. 5).

Si quis veniat religionem expetens monasterium intraturus, [f 1Kb] nisi enim sobrius anni circulo [g 126Kb] aut certe si abbati visum fuerit aliquantulum temperare, antequam sex menses dierum numero compleantur, monachorum contubernio non jungatur: ut in tanto spatio ignorantibus, qualis sit futurus, ostendat, et diurna observatione carere possit, si quid secum crudelitatis attulerit. At vero quando prius ad monasterium venit, et recipi se in numero postulat monachorum, interrogetur ab eo utrum liber sit. [Col. 1276C] Haec abbati primum cum satisfecerit responsio, adjiciat si nulla praeter devotionis causam compulsus [Col. 1277A] monasterium duxerit expetendum. Post hoc monasterii Regula abbatis ei jussu legatur, ut in posterum nihil novum vel inusitatum, aut si discessurus, praetereat; aut si permansurus, agnoscat. Vicinam tamen monasterio cellulam, dum praenotatum tempus observat, accipiat. Victumque quotidianum a monasterio, si [a 1Kb] inter reliquos operetur, exspectet, lectioni ante omnia et orationi dans operam, ut dignetur eum ille Omnipotens scrutator animi, cognitorque secreti, familiae suae meritis sanctae conversationis adnumerare: et fiat, sicut scriptum est, unus grex, unus pastor.



 XII. EX REGULA SANCTI FRUCTUOSI (cap. 21).

[b 1Kb] Conversum de saeculo Patrum decreta docent non suscipiendum in monasterio, nisi experimentum [Col. 1277B] sui in opere [c 1Kb] et penuriam opprobriis dederit et conviciis: [d 1Kb] quique decem diebus persistens ad januam coenobii orationibus et jejuniis, patientiae et humilitati operam dederit. Sicque anno illo uni spiritali traditus seniori non statim commiscendus erit congregationi, neque [e 1Kb] interna fratrum diversoria accedet, sed delegata in exteriore corte cellula perfruetur, ubi omnem sinceriter exerceat obedientiam: hospitibus sive peregrinis stramina comportabit, aquam calefaciens pedibus, et omnia humiliter [Col. 1278A] ministeria exercebit, fascemque lignorum suo quotidie dorso ferens hebdomadariis tribuet. Atque ita in omni penuria et vilitate subactus, expleto anno, probatus moribus et laboribus elimatus, [f 1Kb] percepta in ecclesia benedictione, fratrum societate donetur: unique decano delegetur cunctis bonorum operum exercitiis edocendus. Quod si quilibet conversus, bonis ac puris moribus enitens, abbatis vel aliorum fratrum spiritalium fuerit judicio comprobatus, pro merito et puritate suae conscientiae celerius poterit fratrum consortiis misceri secundum quod abbatis vel fratrum [g 1Kb] ob timorem consuerit deliberatio faciendum.



 XIII.---Item ipse (cap. 22).

[h 1Kb] Omnis conversus ut ad coenobium venerit, seque [Col. 1278B] suscipi postulaverit, confestim in conspectu totius congregationis adductus sciscitabitur ab abbate utrum liber [i 58Kb] an servus sit; utrum bona et spontanea voluntate, an fortasse qualibet compulsus necessitate converti voluerit. Cumque ejus spontaneam ad conversionem praeviderit existere voluntatem, neque quolibet eum [j 1Kb] conditionis nexu [k 1Kb] afflictum esse perspexerit, accipiet pactum ejus omnem suae professionis continens originem, [l 1Kb] in quo item ita se isdem convertens alligabit, ut omnia se instituta [Col. 1279A] coenobii mente devota profiteatur implere: nec ea ullo unquam tempore violare, neque a districtione coenobii, quam expetiit, polliceatur ullatenus evagari. Cumque hac se professione astrinxerit, subjiciatur regulis supra scriptis, per bonorum operum industriam quandoque Domino, placiturus.



 XIV.---Item Fructuosi (cap. 4).

[a 1Kb] Monachi qui ob religionis obtentum monasterium ingredi petunt, primum ante fores tribus diebus et noctibus excubent, et ex industria jugiter ab hebdomadariis exprobrentur. Quibus diebus peractis, primum interrogentur utrum liberi sint an servi. Quod si servi sunt, non recipiantur, nisi libertatem [b 1Kb] a proprio domino prae manibus attulerint praesentandam. Caeteri vero, sive liberi, sive servi, [Col. 1279B] sive divites an pauperes, conjugati an virgines, stulti an sapientes, inscii an artifices, infantes an senes, si quispiam horum fuerit, acrius percontentur utrum recte abrenuntiaverint an non; si omnia fecerint quae in Evangelio per vocem Veritatis audierunt: Qui non renuntiaverit omnibus quae possidet, non potest meus esse discipulus (Luc. XIV); [c 1Kb] et illud quod dives quondam adolescens, qui omnia quae in lege praecepta sunt se implesse jactabat, ad quem Dominus ait: Si vis perfectus esse, vade, vende quae habes, et da pauperibus: et veni, sequere me, habebis thesaurum in coelo (Matth. XIX). [d 3Kb] Iterum [ad eum] Dominus loquitur: Qui vult esse perfectus [e 3Kb] [qui] cum apostolis patrem et matrem, reteque et naviculam dimittit. Et qui omnia dixit, nihil de propria [Col. 1279C] facultate reservari mandavit: et non cuilibet, sed cuncta Christus pauperibus eroganda praecepit. Non enim dixit patri, non matri, non fratri, non propinquo, non consanguineo, non filio adoptivo, non uxori, [f 1Kb] non liberis, non [g 1Kb] Ecclesiae, non principi terrae, non servis, exceptis libertatibus confirmandis. Cum haec, quae diximus, fuerit sciscitatus, [Col. 1280A] postmodum [h 1Kb] in ultimo gradu recipiatur. [i 1Kb] Quod si horum quos supra diximus more pietatis vel unum nummum alicui male abrenuntians reliquit, statim eum foras pelli mandamus, quia non eum in apostolorum numero, sed Ananiae et Saphirae [j 1Kb] sequacem esse videmus. Sciatis enim eum non posse in monasterio ad mensuram venire monachi, neque ad paupertatem descendere Christi, neque humilitatem acquirere, neque obediens esse, neque ibidem perpetuo perdurare, sed cum aliqua occasio pro aliquo a sui abbate monasterii distringendi aut emendandi accesserit, continuo in superbiam surget, et acediae Spiritu inflatus monasterium fugiens derelinquet.



 XV.---Item ipse (cap. 18).

[k 1Kb] Comperimus per minus cauta monasteria, qui [Col. 1280B] cum facultatibus suis prius ingressi sunt, postea tepefactos, cum grandi exprobratione [l 1Kb] repetere et saeculum, quod reliquerant, ut canes ad vomitum revocare; et cum suis propinquis, quod monasterio contulerant, hoc extorquere, et judices saeculares requirere, et [m 1Kb] cum sajonibus monasteria dissipare, et per unum negligentem multos simplices deturbatos videmus esse. Proinde solerter providendum est, et omni intentione discernendum, ut tales non recipiantur, quia non pro amore Christi isti veniunt, [n 1Kb] sed vicina morte perterriti, et infirmitatis angustia compulsi, non ob amorem coelestem incitati, sed solummodo poenam formidantes inferni, de quibus apostolus ait: [o 1Kb] Qui timet non est perfectus in charitate, quoniam timor poenam habet, sed perfecta charitas [Col. 1280C] foras mittit timorem (I Joan. I). Non sunt isti discipuli Christi, et non in Ecclesia sunt requirendi, sed in membris Antichristi inveniendi sunt: non sunt accolae terrae repromissionis, nec veri Israelitae, sed de longinquo advenae et proselyti: sed neque fratribus fideles neque in pugna inventi sunt fortes. Tales enim [p 1Kb] in Levitico Dominum cognoscimus detestasse, [Col. 1281A] et in bello ne pergerent, prohibuisse: Si quis, inquit, in corde pavidus est, non egrediatur ab bellum, vadat, et revertatur in domum suam: ne pavere faciat corda fratrum suorum, sicut et ipse timore perterritus est. De talibus in Evangelio Veritas ait: Quam difficile est, qui pecunias habent, intrare in regnum coelorum! (Matth. XIX.) Nihil enim de pristinis facultatibus suis [a 1Kb] in eumdem locum ubi ingredi se petit monasterium vel unus nummus recipiatur, sed ipse manu sua cuncta pauperibus eroget; et postmodum [b 1Kb] quod probatus monasterio sub Regula introducatur: et anno integro a cunctis fratribus ex industria conviciis comprobetur. Et postquam probatus in cunctis obediens fuerit, et non [c 1Kb] in plumbi lamina mollitus, sed acer perduraverit ut ferrum, [Col. 1281B] postmodum exuatur saecularibus vestibus, et induatur monasterii religiosis simplicibus, et adnotetur [d 9Kb] in pacto, cum fratribus, et vivat inter monachos probatus et ipse monachus.



 XVI.---Item ipse (cap. 19).

[e 3Kb] Qui gravioribus culpis se deliquisse cognoscunt, primum eos optamus Regulae colla submittere sub probatissimo abbate, in monasterio desudare, et cuncta retroacta peccata tanquam aegrotos medico spiritali seniori manifestare, et sicut publice peccaverunt, publice poenitere, et poenitenda ultro non committere: timorem de supplicio, amorem de regno, spem de misericordia habere, et nunquam desperare, [f 1Kb] quia in ultimo est extrema vitae justificare aut condemnare. Scriptum est enim: Ipse judicabit [Col. 1281C] extrema terrae. Unumquemque Dominus in fine aut [Col. 1282A] justificat aut condemnat, et universorum finem ipse considerat; ut nec peccator, si fortiter ingemiscit, desperet veniam, nec justus de propria sanctitate confidat. Nihil prodest, si aliquis de regno hodie subtractus, a regni potentia exclusus, ferro constrictus hodie carceri est mancipatus: ita nihil obstat, si hodie a carcere quis rapitur, et in regali honore constituitur: nullus ei sordes carceris imputat; sed hoc solum laudat quod in eo miratur. Sic nihil prodest justo bene vivere, et male vitam finire: ita magnum bonum est peccatori ad poenitentiam redire; olim male vivere, et postmodum bene finire, a nullo retroacta peccata imputata habere. Credimus judicem, qualem in fine invenerit, talem coronare, aut certe damnare. Et quamvis sint gravia delicta, non [Col. 1282B] est tamen illico de Dei misericordia desperandum. Liquido ergo cognoscimus publicanos et peccatores nullo praecedente merito, qui futuri per justitiam erant damnandi, gratuita miseratione per brevem poenitentiam esse redemptos. Sed non est in eis tam consideranda mensura temporis quam doloris. Agat ergo unusquisque dignam poenitentiam secundum qualitates culparum, ut quis [g 1Kb] in quo delicto se esse cognoscit reum, de eo delicto necesse est observare primum secundum instituta canonum, [h 1Kb] In lege habetur ut quis cui quantum intulerit damnum, aut fecerit caedem, aut commoverit ultionem, judicis dirimatur judicio, et de numerositate solidorum ad suum reducatur arbitrium: ne fortasse persona damnet oppressum, et qui legali censura centenarium [Col. 1282C] habebat incurrere damnum, tertiam reddat: [i 1Kb] quod [Col. 1283A] de liberis continetur. Certe nos cum essemus servi peccati, Deo miserante et nullo nostro merito praecedente, liberi facti sumus justitiae, et de innumerositate peccaminum in misericordissimi judicis pendet arbitrio nostri peccati debitum: et pro centesimo pondere peccatorum iniquitatis [a 3Kb] cognoscimus apponere villicum, qui de centum cadis olei octingenta, de centum coris tritici quinquaginta decurtatum quaesivit debitum, statim se cognovit a proprio Domino esse laudatum (Luc. XVI). Ita plerique sunt in monasteria ingressi, qui ob immanitatem scelerum [b 1Kb] excesserunt numerum quo sancti canones [c 1Kb] foras ecclesiae agere poenitentiam censuerunt, [d 1Kb] et nisi in fine vitae communionem percipere negaverunt. Nos tamen misericordia Domini cooperta pusillanimes sumus [Col. 1283B] consolati, ne gravi tristitia coarctati pereant desperati, de multitudine annorum ad brevem recurrimus numerum, et cito reconciliamus, quam cito eum cognoverimus in patientia et humilitate fundatum. Quia et tunc medicus ab incisione suspendet aegrotum, cum eum per medicamina cognovit esse sanandum. Cibos vero tales eis praescribere mandamus, qui nec lasciviam nutriant, nec nimis corpus affligant. Carnes tamen, siceram vel vinum eis auferre mandamus. Quod si per infirmitatem, aut nimiam senectutem, aut certe aliquam necessitatem ex his imbecillitas patuerit, in arbitrio et potestate majorum ponimus. Vestimentum vero cilicinum praebere jubemus qualiter per id compuncti [e 1Kb] per haedos a sinistris suorum semper reminiscantur peccaminum. [Col. 1283C] Lectum tamen sternere mandamus, [f 1Kb] corio aut [g 1Kb] psiatho, quod Latine [h 1Kb] historia nuncupatur, aut certe paleis tenuibus, si ibi horum nihil habetur: exceptis infirmis et nimia senectute depressis: et ipsi arbitrio foveantur abbatis. [i 1Kb] Per hanc quam supra notavimus, poenitentiam dignam, et non fictam humilitatem [Col. 1284A] unumquemque venire cognoscamus ad veram sanitatem.



 XVII. EX REGULA TARNATENSI (cap. 5).

Si quis fidei ardore succensus renuntians saeculo monasterium [j 1Kb] magnae dispositionis elegerit expetendum, non confestim licentia tribuatur intrandi, sed primum studiosius indagetur utrum voluntarie, an necessitate aliqua coactus advenerit, aut si nulla servitutis conditione obnoxius teneatur. Quod cum ad abbatis notitiam praeposito nuntiante pervenerit, uni de senioribus deputatus tandiu jubeatur advenientibus deservire, quousque devotio ejus fuerit patientia teste monstrata. Atque ut informetur regularibus disciplinis, et quae facere debeat, quibusque eum conveniat servire, cognoscat; deinceps omnis [Col. 1284B] regulae constitutio relegatur, et ad comprobandam obedientiam ejus dura ei et aspera praecepta mandentur, nihil in potestate de his quae secum attulit habiturus. Sed si ejus votum tale est ut quae monasterii usibus conferre desideret, oblationem ejus ad integrum devotio sincera commendet: et [k 1Kb] super altare instituat, unde reposci aliquid sacrilegium judicatur. Si pecora cujuslibet generis ad monasterium quo migraturus adduxerit, ab abbate pretium consequatur, cui de eodem pretio faciendo quod voluerit non negetur. Quae si abbas noluerit comparare, cui voluerit vendere permittatur, aut quod melius est, [l 1Kb] praeposita venundanda committat. Pretium vero ipsum, ut jam dictum est, [m 1Kb] ab eo cui res fuerant, dummodo in ejus nihil potestate resideat. Nefas est [Col. 1284C] enim ut qui decipulam hujus saeculi intendit evadere, reservet unde eum infestatio diabolica valeat inretire. Clientem vero et famulum aut [n 1Kb] parentem secum exhibens, si postulet in consortium religionis admitti, simili examinatione probatum fratribus venit aggregari. Et qui ei fuerat ante in [o 1Kb] servitute subjectus, [Col. 1285A] frater est in Domini positus servitio computandus, quia apud Deum, ut Apostolus docet, nulla est acceptio personarum. Ille tamen qui ex humili conditione est in germanitatis aequalitate susceptus, non aliquo elationis tumore superbiat; sed per humilitatem in eo, quae bona sunt, convalescant: et non solum ei cui aequalis effectus est, sed omni fraternitati, ut verus famulus Christi, cum pietate et humilitate deserviat. Quia sicut is qui esse major videbatur in saeculo, per humilitatis affectum frater vocatur ex domino, ita ille sui memor conditionem suam non altiora petendo, despiciat; sed testimonio humilitatis exaltet, ut apud Deum inveniat gratiam. Et nisi expleto anno nullus mutare habitum permittatur. Sed si poenitentis fuerit tanta compunctio, ut hoc [Col. 1285B] sibi supplicatione assidua exigat, non negetur. Quod uni fideliter poscenti conceditur, non quasi licitum habeatur. Vestimenta quoque secum delata, quae primi anni usus non valet expendere, redacta in pretium, cui abbas praeceperit, tribuuntur: quia cum alia meruerit indumenta, priores [a 1Kb] exubiae in sua non erunt potestate, ut exterioris hominis immutatio cum interioris perfecta plena ratione conveniat. Nihil de his quae perceperit ei sit licitum commutare, nec pro abjectione viliora, nec pro commodo meliora; sed qualiacunque fuerint attributa, cum gratiarum actione suo tantum usui vindicabit.



 XVIII.---EX REGULA CASSIANI (cap. 19).

[b 1Kb] Si quis monachus disciplinam intrare desiderat, non ante monasterium permittatur ingredi quam [Col. 1285C] diebus decem seu amplius ante januas permanendo duraverit, ut indicium perseverantiae ac desiderii sui, humilitatis etiam vel patientiae se habere demonstret. Qui transeuntium fratrum genibus provolutus ab universis de industria [c 1Kb] refutetur atque despiciatur, tanquam cui non propter religionem, sed propter aliquam necessitatem oportet monasterium introire. Insuper etiam injuriis et exprobrationibus eum afficiant, ut experimentum constantiae, vel qualem tolerantiam in tentationibus injuriarum sit habiturus, ostendat.



 XIX.---Item ipse (cap. 20).

Cumque fuerit in monasterio exploratae mentis ardore susceptus, summa diligentia perquiritur, ne de pristinis facultatibus suis vel unum nummum reservaverit [Col. 1285D] sibi. Nam si in conscientia ejus quantulacunque [Col. 1286A] facultas pecuniae latitaverit, nullo modo sub monasterii disciplina diuturnus poterit permanere; nec humilitatis aut obedientiae institutum apprehendere valebit, nec in monasterii paupertate aut districtione poterit esse contentus; sed mox ut orta fuerit quaelibet commotionis occasio, stipis illius quam sibi reservavit fiducia animatus, continuo de monasterio fugiturus egredietur.



 XX.---Item ipse (cap. 21).

Si quid vero ab eodem pecuniae vel quarumcunque rerum offeratur, nullo modo, qui praesunt, suscipere ea in monasterii usibus acquiescant, ne confidentia hujus oblationis dedignetur pauperibus se fratribus coaequare. Aut certe si susceperint, cautius per multum tempus prudenti debent servare consilio. [Col. 1286B] Nam multis experimentis frequenter perhibitum quosdam per monasteria minus cauta susceptos ea quae secum detulerant, et quae jam in Dei opere fuerant dispensata, tepefactos postea non sine injuria monasterii sacrilego spiritu ingenti post blasphemia repetisse.



 XXI.---Item ipse (cap. 23).

[d 1Kb] Si quis autem ex divitibus huic mundo et facultatibus ejus renuntiat, ita necesse est eum congregationis disciplinam expetere, ut in nullo sibi ex his quae reliquit aut intulerit monasterio, blandiatur. Qui si forsitan fortiori fuerit aetate provectus, sic [e 3Kb] praeparet se omnibus obedire, ut secundum sententiam Domini [f 1Kb] ad simplicitatem pristinae infantiae humilitatis gratia revertatur; et nihil sibi de consideratione [Col. 1286C] aetatis, vel annorum numerositate praesumat, quam in saeculo noviter consumptam perdidisse se putet; sed novitate conversationis, quam in Christi militia gerere cupit, subdere se etiam junioribus non moretur.



 XXII.---Item ipse (cap. 24).

[g 1Kb] Cum vero receptus quis in monasterio fuerit, ita fideliter omni pristina facultate nudetur, ut ne ipsum vestimentum quo a saeculo venit indutus, habere amplius permittatur; sed in medio productus exuatur propriis, et per manus abbatis induatur monasterii vestimentis: ut per hoc non solum universis rebus suis antiquis se noverit exspoliatum, verum etiam omni superbia mundiali deposita, ad Christi paupertatem et inopiam descendisse; et [Col. 1286D] nihil jam de crastino cogitans pauperibus se [h 1Kb] aequare, [Col. 1287A] quibus [a 1Kb] cognominari Christus, et quorum se fratrem non erubuit nuncupare: sed potius domesticis ejus glorietur factum se esse consortem.



 XXIII.---Item ipse (cap. 25).

[b 1Kb] Illa vero quae deposuit vestimenta [c 1Kb] Praeposito tradantur: quae tandiu ab eo serventur, donec profectus conversationis ejus diversis tentationibus evidentius cognoscatur. Et si [d 1Kb] transactis multis temporibus, in ipso fervore quo ingressus est perstiterit, ipsa vestimenta quibus ingressus est pauperibus erogentur.



 XXIV.---Item ipse (cap. 26).

[e 1Kb] Si vero aliqua murmuratio, aut inobedientia in eo fuerit deprehensa, exuatur monasterii vestibus quibus indutus fuerat, et revestitus suis antiquis, [Col. 1287B] quae a Praeposito conservantur, [f 1Kb] [et] foris expellatur: quia non est fas cum vestimentis monasterii quae accepit abscedere. Nulli autem qui de monasterio exire vult, in palam discedere conceditur nisi forte sicut servus captans densissimas tenebras nocte defugiat, aut certe, sicut superius diximus, cum confusione exuatur coram omnibus fratribus, [g 1Kb] et deposita monasterii veste pellatur.



 XXV. - EX REGULA ORIENTALI.

[h 1Kb] Si quis accesserit ad ostium monasterii volens saeculo renuntiare, et fratrum aggregari numero, non habeat intrandi libertatem, sed prius nuntietur Patri monasterii; et manebit paucis diebus foris ante januam, ac docebitur orationem Dominicam, [Col. 1287C] et psalmos, quantos poterit discere. Et diligenter sui experimentum dabit: ne forte mali quidpiam fecerit, et turbatus ad horam timore discesserit, aut sub aliqua potestate sit; et utrum possit renuntiare parentibus, et propriam contemnere facultatem. Si eum viderint aptum ad omnia, tunc docebitur et reliquas monasterii disciplinas, quas facere debeat, quibusve servire, [i 1Kb] sive in vescendi ordine, ut instructus atque perfectus in omni opere bono fratribus copuletur. [j 1Kb] Haec observabit custos januae, [Col. 1288A] referens omnia, sicut superius scriptum est, [k 1Kb] annuntians senioribus.



 XXVI.---EX REGULA MAGISTRI (cap. 87).

[l 1Kb] Ingredienti in monasterium novo fratri, [m 1Kb] sive jam converso, sive adhuc laico, et hoc petenti debere in monasterium suscipi, respondeat ei hoc primo abbas non forte eum posse constituta Regulae conservare. Cum vero ille dixerit posse se ad omnia obedire, tunc haec monasterii Regula ei legatur. Qua Regula in lectione expleta, [n 1Kb] et omnia abbatis verbis praedicta cum se responderit novus frater ad omnia factis se esse paratum, tunc abbas subsequatur et dicat: [o 1Kb] Quid de tuis rebus, quas proprio arbitrio uteris? Non enim tibi expedit te hic pro causa Dei posito res tuas alibi remanere, sed sicut [Col. 1288B] dicit Scriptura, Ubi et thesaurus tuus, ibi erit et cor tuum (Matth. VI). Nam ideo non expedit, ne forte titillatione diaboli a rebus tuis foris positis per desiderium earum de monasterio [p 1Kb] provoceris, et relicto servitio sanctae scholae proprio redeas militaturus arbitrio, et sicut canis delectatus redeas ad vomitum tuum et salivas a te projectas in terram denuo cum sordibus resorbeas. [q 1Kb] Sed qui perseverantiam diligit, occasionem migrandi cupit nescire. Ideoque constituimus salubre consilium, ut audias vocem Domini tibi dicentis: [r 12Kb] Vade, vende omnia, et da pauperibus; et veni, sequere me (Matth. XIX). Quam ergo si sequi vis vocem, vende quae habes, et omne pretium huc ante me defer, ut te praesente a me pauperibus erogetur, ut nullum saeculo pignus tuum remaneat ad [Col. 1288C] illud iterum revertendi. Ideo enim cum nondum [s 1Kb] firmatam ingressionem tuam in monasterio habes, tibi de rebus tuis libera adhuc voluntas conceditur. Quia post firmatam ingressionem discipulo sive in mona sterio, sive foris peculiare aliquid habere a regula denegatur, ut non sit ubi propria ejus voluntas extollatur. Quod [enim] si totum [t 1Kb] distrahere tibi grave videtur, et sunt tales res quae una tecum possunt monasterio deservire, nec eae pro pignore revertendi [u 1Kb] saeculo [v 1Kb] dimittuntur, omnia fideliter tecum [Col. 1289A] in monasterium defer, nihil subcelando Deo, cujus te cum omnibus rebus tuis subdis servitio; qui ubique omnia respicit, et nihil est ei occultum qui revelat absconsa. Memor esto fraudis Ananiae et Sapphirae, qui de rebus suis Deo oblatis exinde subcelare volentes mortem perpetuam irruerunt [a 1Kb] pro fide. Mox ut haec audierit novus frater, si [b 1Kb] priori divina sententia omnibus distractis, et per manus abbatis erogatis, [c 1Kb] [si] hoc pro certo habuerit votum omnia distrahere, et monasterio non aliquid reservare, non cogatur, nisi ex sua voluntate voluerit. Ergo cum omnibus per manus abbatis erogatis, [d 1Kb] se firmare monasterio voluerit, [e 1Kb] charta ab eo perseverantiae non petatur, quia pignus fidei ejus apud Deum omnium rerum suarum per erogatam eleemosynam fuit. [Col. 1289B] Nam per omnium rerum suarum erogationem expensam cognoscitur apud Deum posse fideliter permanere, qui rebus suis pro eo cupit non parcere. Solummodo hanc det fidem sibi penitus foris nihil remansisse celatum. Hanc ideo [f 1Kb] voluntatem abbas ingredientibus tribuit, ut non ab introeuntibus [g 1Kb] judicetur potius res hominum desiderare quam animas. Qui vero frater hoc elegerit cum rebus suis [h 1Kb] monasterio tradere, et distrahendi voluntatem non habuerit, ne aliquando mutatus a diabolo vel armatus propter res suas exigendas aliquas molestias monasterio [Col. 1290A] generans exigere desideret, [i 21Kb] cavens manum suam Deo et oratorio monasterii per donationem offerat, totum subscribentibus religiosis testibus episcopo, presbytero et diacono, vel ipsius territorii clero; et [j 38Kb] in ipsa cautione taxans hoc [k 1Kb] quod si aliquando monasterio vel sine indulgentia peccatorum a Deo non discedat. Jam de ipsis rebus abbas in potestate sua [l 1Kb] mutatis [m 1Kb] quidquid necessariae utilitati monasterii abundare viderit, pro anima fratris ipsius propter praeceptum supra dictum sequendi Dominum per eleemosynam distracta illa re supervacua pretium ejus pauperibus tribuat: ut quod ille imperitus frater non meruit facere, pro illo iste quasi doctus magister valeat adimplere. [n 1Kb] Qui vero frater ex toto indicaverit se nihil habere, prius exquiratur a vicinis [Col. 1290B] illius regionis ubi mansit; et si inventum fuerit quod certe sit ex toto ejus paupertas, tunc dato perseverantiae fidejussore [o 1Kb] sub cautione poenae interposita. Si tamen jam notus fuerit, [p 1Kb] sic debet in monasterio suscipi, ne forte aliquibus rebus suis ad tempus foris [q 1Kb] commendatis, mentita in monasterio paupertate, non solum nihil Deo per eleemosynam, vel monasterio per donationem conferat, sed etiam ab [r 1Kb] spectantibus eum foris rebus suis provocatus; [s 1Kb] et cum quid venerit, exeat causae. Nam cum dederit [Col. 1291A] [a 1Kb] cautos fidejussores cum poena, jam tunc demum ei [b 1Kb] pro actibus monasterii sine suspicione secure res monasterii aut pretia emendorum vel [c 1Kb] vecturarum alimonia contradantur. Si vero talis monasterio advenerit frater quem [d 1Kb] ipsa patria ignoraverit, vel omnibus habuerit vultum ignotum, et se ad monasterii societatem [e 1Kb] firmare voluerit, cum notitia abbatis vel omnium exeat; et cum jam exire voluerit, prius juret se de rebus monasterii nulla furti commissione, aut foris [f 16Kb] antecessus commendasse, aut absconsa secum portasse, nisi forte ei pro misericordia voluerit aliquid donare abbas, ut si perjuraverit, ferat in anima quod in corpore non potuit adimplere. Res tamen quibus indutus fuerat monasterii, vel calceamenta reconsignet abbati; et remanenti in perseverantia [Col. 1291B] fratri proficiant quae migrantibus auferuntur; et res monasterii ille habeat qui in monasterio habitat; et juste illi retollatur, qui injuste animos suos a perseverantia monasterii separat; nec illi dare placeant, cui ipsarum rerum [g 1Kb] displicuit disciplina. Si vero ita juraverit, et non se firmet, sed ad tempus remoretur, hoc solum testetur, ut sine notitia vel vale abbatis, vel cum furto non exeat. Etiam ex improviso custodiatur et in potestate nihil habeat; et ad laborem cum fratribus communiter impellatur, ut laborando vivat. Si tamen nudus fuerit, et induere eum abbas voluerit, ad tempus utatur; ut sciat se quod habet omne reconsignaturum, cum exire voluerit; et velut ignotus nullam [h 1Kb] catenam fidei abbati de securitate intulerit: sive si nulla sacramenti fide [Col. 1291C] teneatur; cum forte incertus de firmitate frater missus fuerit cum vehiculis animalium, et emendarum pretio rerum, mox ducatu diaboli inventis per occasionem sumptibus vel vehiculis in alienas terras de rebus monasterii incipiat magis ordinatus migrare, securus de se per deceptionem quotidie exspectandus et prolongando aut tarde, aut nunquam sequendus.


[Col. 1292A]
 XXVII.---Item (cap. 88).

[i 1Kb] Cum de omnibus supra dictis [j 3Kb] conventus novus frater [k 1Kb] Regulae per abbatem de stabilitate firmanda, aut per [l 1Kb] rerum eleemosynam, aut per donationem monasterio, aut per chartam fidejussoris poenalem, aut si ignotus per juramenti fidem, duorum tamen mensium spatium in inducias ad tractandum accipiat. Laborando tamen cum fratribus [m 1Kb] contentus annonae communi mensura, [n 1Kb] vel regulae disciplina et excommunicationum, ut et mores monasterii probet, et a monasterio ipse probetur; et secum tractet, si debeat se [o 1Kb] ad Deum firmare, aut ad diabolum expeditius remeare. In quibus duobus mensibus sub cura illorum fratrum, qui peregrinos custodiunt, et ipse similiter ex improviso custodiatur, [Col. 1292B] et in cella peregrinorum dormiat, et ingressus illius vel exitus in monasterio custodum praesentia videatur. Et omni hora si alicubi a conventu fratrum secesserit, sollicite a custodibus requiratur, ne forte anticipet ambulare sine vale cum furto. Quod si explicitis duobus mensibus non placabili disciplina, et idem monasterio placuerit ambulare, cum notitia abbatis, vel omnium post datam fidem nullius furti commissi, vel reconsignatis rebus monasterii, quas ad tempus forte acceperat, mox data universis pace, et accepta virga [p 1Kb] et annona viatica, post factam orationem, vel dictum versum, vel redditam ei pacem, si tamen vult, ut hospes abscedat; et resuscipiat [q 1Kb] vicem suam diabolus, quem nolens hospitem susceperat Christus.


[Col. 1292C]
 XXVIII.---Item (cap. 89).

[r 1Kb] Cum expletae duorum mensium ad tractandum induciae fuerint, et placabili disciplina ab eo magis stabilitas eligatur, et perseverantiam repromissam lectae Regulae firmitate ei placeat adimplere, interrogatus ab abbate novus frater, quid secum in concesso induciarum spatio definisset: [s 1Kb] si cum responso ejus implenda in omnibus promittatur [Col. 1293A] obedientia, respondeat abbas: Deo gratias. Alia die [a 1Kb] post Primam dictam missas explicitas exeunti limen oratorii cum congregatione abbati flectet ad genua ejus novus frater cervicem, rogans eum vel omnem congregationem eum debere modicum in oratorio remorari, et orare pro se. A quibus mox diutissime pro eo oretur. Et completis omnibus abbas volens egredi, humiliter apprehenso ejus vestimento, novi retineatur manu discipuli, qui haec rogando insinuet: Est quod suggeram primo Deo, et oratorio isti sancto, vel tibi et congregationi. Cum responderit abbas dicens: Et hoc placet tibi? subsequatur futurus discipulus: Hoc primo Deo, sic et mihi. Tunc dicat abbas: Vide, frater, nihil mihi promittis, sed Deo, et huic oratorio vel altari sancto. [Col. 1293B] Si ad omnia obaudieris divinis praeceptis, vel meis monitis, in die judicii tu coronam accipies bonorum actuum, et ego de peccatis meis indulgentiae aliquid promerebor; qui ut diabolum cum saeculo vinceres, incitavi. Si autem nolueris mihi in aliquo obaudire, ecce ego Dominum contestor, [quia] et haec congregatio testimonium mihi est in die judicii praebitura, quia, ut supra dixi, cum non mihi, vel congregationi in aliquo obaudieris, in judicio Dei ego solutus, tu vero pro tua anima, vel tentatione rationem restitues. Post haec verba, [b 1Kb] si cum rebus suis introierit, tunc ille brevis, vel donatio rerum suarum Deo vel monasterio facta, ipsius donatoris manu super altare ponatur, dicente ipso fratre: Ecce, Domine, cum anima mea et paupertate [Col. 1293C] mea quidquid mihi donasti, tibi reconsigno et offero; et ibi volo, ut sint meae res, ubi fuerit cor meum et anima mea, sub potestate tamen monasterii et abbatis, quem mihi, Domine, in vice tua timendum proponis [c 1Kb] cum eis dicis: Qui vos audit, me audit, et qui vos spernit, me spernit. Unde quia per eum nobis tu omnia necessaria cogitas, ideo nihil oportet peculiare habere: quia tu nobis de omnibus es idoneus, et in omnibus sufficis solus, ut jam nobis vivere et spes Christus sit, et mori lucrum. Post haec dicta dicat ipse novus frater responsorium [Col. 1294A] hoc: [d 3Kb] Suscipe me, Domine, secundum verbum tuum, et vivam; et non confundas me ab exspectatione mea (Psal.CXVIII). Post hoc responsorium dicat abbas hunc versum: Confirma hoc, Deus, quod operatus es in nobis. Post quem dictum, [e 17Kb] data ei ab omnibus pace, compleat abbas; et tollens brevem de super altare mox ab eo novus discipulus sub [f 1Kb] praepositis ordinetur; et in manu eorum consignatus cum aliis fratribus [g 1Kb] exeat disciplinae. Eadem namque die pro humilitatis indicio aquam manibus fratrum ad communionem intrantibus, ipse minstret, et cum dat, osculetur omnium manus, et petat singulos pro se debere orare. Breves vero donationum factos a fratribus tempore mortis suae abbas [h 1Kb] in quod usibus monasterii expensis restituerit, [i 1Kb] testamento [Col. 1294B] suo inserat, etiam nomina eorum quorum noscuntur collata: ut nullus post mortem ejus forte de monasterio exiens repetendi rerum suarum fiduciam habeat; et stabilitatem monasterio, et fidem frangat defuncti, vel dicat sine donatione aliquid suum in monasterio contineri.



 XXIX.---Item (cap. 90).

[j 1Kb] Cum aliquis novellus ad servitium Dei in monasterium confugerit et indicaverit se velle converti, non ei credatur tam facile. Nam ficte ab abbate solo verbo, non facto, habitatio ei monasterii denegetur. Ad probationem gravia proponantur, ad obedientiam ejus inveniendam praedicentur contraria et voluntati ejus amara, quotidiana jejunia ei promittantur. Nam et hoc ex lectione Regulae, et dicto [Col. 1294C] abbatis agnoscat, quia in monasterio nulli licet dicere: Hoc volo, et hoc nolo; hoc amo, et hoc odio: ut nec propria eligatur voluntas; et sciat quia qui in monasterio conversus fuerit, quidquid ex voluntate sua voluerit, hoc magis non permittetur. Quare? Quia sunt viae, quae videntur hominibus rectae, quarum finis usque ad profundum inferni demergit. Et quod noluerit, hoc cogitur; ut voluntas in eo propria amputetur, quae inimica est Deo. Qui ergo cupit perfecte converti, [k 1Kb] quidquid amaverit et desiderio habuerit, ei denegetur; et quidquid oderit, ei apponatur, [Col. 1295A] dicente Domino: Qui vult meus esse discipulus, abneget semetipsum sibi, et sequatur me (Matth. XVI); hoc est non suam, sed Dei faciat voluntatem. Omnia enim debet pro Domino sustinere, qui in ejus cupit militare schola. Aut quid enim digne possumus pro Domino sustinere? dicente Apostolo: Non sunt condignae passiones hujus saeculi [a 1Kb] ad superventuram gloriam (Rom. VIII). Ut si ignem persecutor servo Christi inferat, ut temporalis calor finito non sentiatur dolore, non tamen talis est, qualis est ignis inexstinguibilis; aut sic incendit, quomodo aeterna poena gehennae peccatrici animae immortaliter reservatur. Si ungulae vel equulei, vel verberum poenas ingerat, in ipsa parvi doloris tolerantia aeternae laetitiae [b 1Kb] coronatus succedit; si carcer nos pro Deo tenebrosus [Col. 1295B] reclaudat, aedificata ex margaritis et auro vel gemmis ornata nos Hierusalem exspectat. Si obscuritas clausurae nos pro Deo obcaecet, in momento nos poterit obscurare; sed pro hac illa nos lux in aeterna vita suscipiet, quae non solis candore vel lunae, non stellarum coeli, sed ipsius Dei perpetua majestate lucebit. Si terra ista, quam in hac vita calcamus, moriendo pro Deo meruerimus abscedere, mox super illam terram ambulare perpetuo deputamur, quae septies argento lucidior. Si vero quae putantur hujus saeculi esse deliciae, quae inquinant potius [c 12Kb] interanea nostra quam reficiunt, pro Deo ea contempserimus, ad illa statim flumina in aeternum currentia perpetuo deputamur, quae sunt mellis, et lactis, vini et olei abundantia plena; simul et illarum fructus [Col. 1295C] arborum varios et diversos duodecies in annum nascentes non cultura hominis, sed abundantia Deitatis; qui non fame delectant ad vescendum, vel esurie appetuntur ad manducandum; sed postquam oculi sanctorum ipso visu fuerint saginati, insuper hoc unicuique sapit in ore quod fuerit delectatus. Ergo digne ad parvum tempus jejuniis et abstinentia pro Domino cruciamur, ut in eis quae praeparavit bonis in perpetuum satiemur: obscuramur pro Deo a persecutore in carcere, ut in illa perpetua luce fulgeamus, tanquam scintillae in arundineto discurrentes: mortem momentaneam pro Deo libenter appetimus, ut in aeternum a gehennae morte perpetua liberemur. Postremo et sine persecutione in ipsa [Col. 1295D] christianitatis pace in schola monasterii ideo probationibus [Col. 1296A] vel amaricationibus voluntatum sub abbatis imperio militemus, ut post peregrinationem vitae saeculi hujus, cum Dominus noster in judicio nos accersierit suo, digna ei nostra opera consignemus, offerentes ei patientiam nostram, per quam dura omnia et diversa nobis ab abbate imperata, quae pro nomine ejus gratanter portavimus, vel amaricationes voluntatum nostrarum diversas, quas pro nomine Dei vel salute animae libenter magis sustinuimus, dicentes Domino: Propter te mortificamur tota die, aestimati sumus sicut oves occisionis. Et cum haec omnia venerint super nos, obliti non sumus te, et per observationem obedientiae inique non egimus in testamento tuo; et a perseverantia bonorum actuum vel desiderio spei futurae non recessit retro cor nostrum: [Col. 1296B] quia non declinaverunt semitae nostrae a viis tuis, in quibus viis probasti nos, Deus, sicut examinatur argentum. Induxisti nos probationis in laqueum, posuisti amaricationum tribulationes in dorso humilitatis nostrae: ut nostram non permitteremur, sed tuam cogeremur facere voluntatem. Unde imposuisti homines super capita nostra: quia ostendisti nos sub abbate doctore vel praeposito disciplinae debere esse probandos. Ergo hi tales [d 1Kb] subsequentes, Domino dicant: In illo jam saeculo transivimus per ignem et aquam, et induxisti nos in refrigerium; hoc est, transivimus per amaricationes voluntatum nostrarum et servitium sanctae obedientiae: ecce pervenimus ad tuae refrigerium pietatis. Et item dicimus ei: Delectati sumus pro diebus, [Col. 1296C] quibus non humiliasti, annis in quibus vidimus mala: ut nihil habeat in nobis gehennae ignis sibi quod vindicet, quando nihil suum in nobis incendendum ibi diabolus egit. Ergo omnia debet pro Domino sustinere qui ejus cupit militare scholae; et tanquam aurum lima, et malleis, et igne fornacis probetur ad diadema Dei, et coronam Dominicam profuturus. Quia cum propriam non fecerit voluntatem aliquis, cogitur facere, cui quotidie dicimus in oratione: Fiat voluntas tua, sicut in coelo, et in terra. [e 1Kb] Terra enim est corpus nostrum, cui dicit Dominus: Terra es, et in terram ibis (Gen. III). Quia omnis propria voluntas carnalis est, et a corpore descendit, ideo nos cogit [f 1Kb] illecebra et injusta committere [g 1Kb] quae ad [Col. 1296D] tempus parvum vitae hujus carni per desideria esse [Col. 1297A] dulcis amarior felle futura in posterum et in aeternum. Ideoque enim cogitur lingua nostra juste quotidie clamare ad Dominum: Fiat voluntas tua in terra corporis nostri. Quae voluntas cum fuerit nobis in schola monasterii a majoribus tradita, et per obedientiam a nobis fuerit adimpleta quotidie, juste nobis credamus in futuro Dominum parcere, et confidamus insuper gratia ejus posse nos coronari, quia semper ejus fecimus voluntatem, non nostram, et nunquam nos desideria carnis praetulimus amori ejus; et propter eum etiam parati sumus perdere animas nostras in praesenti tempore, ut mereamur eas in futuro invenire cum ipso. Ergo accedens ad timorem Dei aliquis in monasterio cupiens converti, vel volens esse discipulus, hoc ei pro Domino futurus [Col. 1297B] magister proponat, ut supra diximus. Quia quidquid aliquando pro desiderio voluntatis suae appetierat, sciat sibi posse negari; quidquid noluerit, audiat sibi posse imponi. [a 1Kb] Antecessus ei peculiaria denegentur; Regula ei tota legatur, et factis implenda promittatur. Domum parentum de caetero sciat sibi esse extraneam, inaccessibile limen ejus ulterius habere jam credat. Quia, nisi quis reliquerit patrem, aut matrem, aut fratres, aut domum, non potest esse Christi discipulus. Citra jussionem majoris a monasterio fortasse non exire sciat. Cum haec omnia ab abbate praedicta promiserit se ad omnia obaudire, et ejus, vel Regulae monitionibus ad omnia factis esse paratum, tunc suscipiatur in monasterium. Nec tamen tam facile [b 5Kb] sancti propositi habitus imponatur: [Col. 1297C] ne ad horam promittens fallat in posterum, et sub nomine ovis lupus ingrediatur. [c 2Kb] Quia cum saecularis [Col. 1298A] erat, eum diabolus non tentabat, cujus aperte semper voluntatem perfecit, cum ejus operarius fuit; sed ex quo se a diaboli suasionibus vel militia saeculari ad timorem Dei in servitium Christi tradidit, certissime ab ea die diabolum sibi inimicum sciat effectum, quem cum saeculo suo propter timorem Domini dereliquit. Ergo tam facile ingredienti non debet credi, nisi videatur si quod promittit verbis, factis adimplet, dicente Scriptura: Nolite omni spiritui credere, [d 1Kb] sed prius probate (I Joan. IV). Et iterum: Quia multi ad vos veniunt in vestitu ovium, intus autem lupi rapaces (Matth. VII). Vide ergo quia causam Dei caute nos jubet agere Scriptura, ut non mittatur sanctum canibus, nec margaritae pretiosae ante porcos; sed monens eum quotidie abbas dicat: [Col. 1298B] Fili, interim [e 1Kb] istae res, quibus uteris in monasterio, nihil tibi praejudicant apud nos; sed prius in divinis interanea cordis tui de saecularibus factis cum mundaveris, jam tunc demum mutabis vestes, ut merito jam ab omnibus hoc videaris in corpore, quod a Deo possideris in mente; et juste post pectoris caesam malitiam tondebis et caput. Et cum haec omnia quae in regula monasterii continentur, in tuis adhuc vestibus perfecte impleveris, et nostrum cum susceperis habitum, sanctior permanebis. Cum ergo ex illa die omnia cum caeteris fratribus inculpabiliter in monasterio per integrum annum impleverit, tunc demum sine ulla dubitatione tondeatur, et ei [ [f 1Kb] sancti propositi] vestes mutentur. Tondeatur enim sic. Stet ipse frater in medio oratorio curvatis genibus: [Col. 1298C] [g 156Kb] tondente eum abbate, psallentibus in circuitu cunctis. In quo probationis anno psalmum, antiphonam, [Col. 1299A] aut responsorium, vel versum non imponat, quandiu sancti propositi habitum habere mereatur, nec cum abbate ausus sit manducare. Vestes vero saeculares, quas, dum mutat, exutus fuerit, diligentia repositae conserventur: ne forte (quod non in conversis contingat) cum ad suos denuo vomitus redire voluerit, et saeculi elegerit iterato repedare itinera, et nullis scripturarum vel monitionis potuerit vinculis retineri, reddat Christo quod suum est: id est, exutus sanctis vestibus, vel habitu sacro, suis quibus venerat vestitus vestibus [a 1Kb] resimilans saeculo ad suasorem diabolum revertatur, et non Christi praedatus habitus polluatur in saeculo a fugaci. Recipiat talem qualem miserat saeculum: quia retulit quod suum est, indigno quod dederat Christus cum invenire [Col. 1299B] in eo Dominus non potuit quod quaerebat. [b 1Kb] Quidquid enim in monasterio acquisivit, vel laboravit, aut contulit, [c 1Kb] abscedenti ei penitus non reddatur: quia omni rei ingressae ad Dominum in monasterio perseverantia opus est; ideo exitus licentia denegatur; solum ab invito ea res quae liberum habet arbitrium non detinetur, id est, anima ipsa et corpus, quae in voluntatibus et desideriis suis, ut a diabolo captivetur, libero se dicit esse constitutam arbitrio, et putat sibi licere quod malum est. Res apostatarum vel collata ideo a Patribus non jubentur a monasterio reddi, quia licet erogatae vel consumptae in usus sanctorum, removeri et restitui non [Col. 1300A] possint; tamen plurima ideo certissime denegantur, ut vel occasione rerum suarum ad Dei disciplinam in monasterio permanentes retineantur discipuli. Ideo res Deo oblata [d 1Kb] revocari saeculo ab homine non debet. Nam et ista hujus Regulae tripartita sententia: Labor in monasterio fratres pascit; perseverantia calciat et vestit; discessus restituit debitas monasterio res: [e 1Kb] et si capit, abscedat.



 XXX.---EX REGULA SANCTI AURELIANI EPISCOPI (cap. 1).

Hoc jubente Deo in primis statuimus tenendum, ut si quis [f 1Kb] ad conversationem venerit, [g 1Kb] Regula ei in salutatorio [h 1Kb] legatur, et si professus fuerit se omnia impleturum, [i 1Kb] tunc excipiatur. [j 1Kb] Exceptus vero usque ad mortem suam nec praesumat, nec [Col. 1300B] permittatur de monasterio egredi propter illud propheticum: Unam petii a Domino, hanc requiram, ut inhabitem in domo Domini omnibus diebus vitae meae (Psal. XXVI). [k 1Kb] Vestimenta vero religiosa non accipiat, nisi de omni facultate sua, sive grandi, sive parva chartas donationis, aut venditionis, cui voluerit, faciat, propter Domini mandatum, ubi dicit: Si vis perfectus esse, vende omnia quae habes (Matth. XIX). Et: si quis non relinquit omnia quae possidet, non potest meus esse discipulus (Luc. XIV).



 XXXI.---Item (cap. 4).

Si quis laicus tonsurandus est, [l 1Kb] de capillis illius [m 2Kb] in confessione mittatur, ut ei in testimonium sit. [Col. 1301A] Quod si tonsuratus, [a 1Kb] aut in habitu religioso venerit, non excipiatur, nisi, ut superius diximus, chartas de eo quod proprium in saeculo habuerat, faciat, [Col. 1302A] ut nihil sibi reservet quod non a se alienet. Et id quod secum exhibuerit, totum [b 1Kb] in potestatem abbatis timens exemplum Ananiae et Saphirae.



CAPUT LXVI. DE FILIIS NOBILIUM ET PAUPERUM QUI OFFERUNTUR.



 I.---EX REGULA SANCTI BENEDICTI.

[a 1Kb] Si quis forte de nobilibus offert filium suum Deo in monasterio, si ipse puer minore aetate est, [b 1Kb] parentes ejus faciant petitionem, quam supra diximus, [c 10Kb] et cum oblatione ipsam petitionem et manum pueri involvant in [d 3Kb] palla altaris, et sic eum offerant. [e 1Kb] De rebus autem suis, aut in praesenti petitione promittant sub jurejurando, quia nunquam per se, nunquam [Col. 1303A] [a 6Kb] per suffectam personam, nec quolibet modo, ei aliquando dent aut tribuant occasionem habendi: vel certe si hoc facere noluerint, et aliquid offerre voluerint in eleemosyna monasterio pro mercede sua, faciant [Col. 1304A] ex rebus quas dare voluerint, monasterio donationem, reservato sibi (si ita voluerint) [b 1Kb] usufructuario. Atque ita omnia observantur, ut nulla [c 1Kb] suspicio remaneat puero, [d 11Kb] per quam deceptus perire possit [Col. 1305A] (quod absit), quod experientia didicimus. Similiter autem et pauperiores faciant. Qui vero ex toto nihil habent, similiter petitionem faciant, et cum oblatione offerant filium suum [a 2Kb] coram testibus.


[Col. 1306A]
 II.---EX REGULA SANCTI BASILII.

Interrog. [b 1Kb] Ex qua aetate oportet nosmetipsos offerre Deo, vel [c 61Kb] virginitatis professionem quando oportet firmam vel stabilem judicari?---Resp. Dicente [Col. 1307A] Domino: Sinite infantes venire ad me (Matth. XIX), et apostolo Paulo collaudante eum qui ab infantia sacras litteras didicisset (II Tim. III); et rursum praecipiente educari filios in doctrina et correctione Domini (Eph. VI). [a 54Kb] Firma tamen tunc erit professio virginitatis, ex quo adulta jam aetas esse coeperit, et ea quae solet nuptiis apta deputari ac perfecta. Oportet tamen infantes voluntate et consensu parentum, imo ab ipsis parentibus oblatos sub testimonio plurimorum suscipi, ut omnis occasio maledicti gratia excludatur hominum pessimorum. Adhiberi autem eis oportet summam diligentiam, quo possint ad omne virtutis exercitium probabiliter institui, tam in verbo quam intellectu et opere. Quidquid in tenero et parvo quis inseruerit, firmius [Col. 1307B] et tenacius in posterum conservabit. Injungenda est ergo infantium cura his qui ante omnia in virtute patientiae documenta sui probabiliter praebuerint, qui possint pro merito delicti et aetatis singulis quibusque etiam correptionis adhibere mensuram, et qui servent eos primo omnium a sermonibus otiosis, et ab iracundia, atque ab incitamentis gulae, et a cunctis indecentibus et inordinatis motibus. Si vero cum aetatis augmento nullus in eis deprehenditur profectus industrius, sed vaga mens et animus cassus, etiam post instituta probabilia, infructuosus permanserit, hujuscemodi abjici oportet, et maxime [Col. 1308A] cum juvenilis fervor rudem lacessit aetatem. Eorum vero qui aetate robusta accedunt ad servitium Dei, eportet inquirere, ut diximus, qualitatem vitae praeteritae, et sufficere etiam hoc ipsum, si satis instanter hoc expetunt, et si verum et ardens desiderium est eorum erga opus Dei. Hujusmodi vero fieri documenta ab his oportet qui valde prudenter de his discutere potuerint et probare. Cum autem fuerint suscepti, si forte propositum transgressi fuerint, nec videri eos oportet amplius, tanquam eos qui in Domino deliquerunt, [b 1Kb] quod est confessionis suae pactum, cum professi sunt. Et, si peccaverit, quis orabit pro eo (I Reg. II)?



 III.---EX REGULA SANCTI ISIDORI.
[Col. 1308B]

[c 1Kb] Quicunque a parentibus propriis in monasterio fuerit delegatus, noverit se ibi perpetuo permansurum. Nam Anna Samuel puerum natum et ablactatum Deo [d 1Kb] pietate, qua voverat, obtulit; quique in ministerio templi, quo a matre fuerat [e 1Kb] functus, permansit, et ubi constitutus est, deservivit (I Reg. I).



 IV.---EX REGULA SANCTI AURELIANI EPISCOPI (cap. 46).

[f 1Kb] Qui vero minoris aetatis sunt, aut vivis parentibus in monasterio ingrediuntur, [g 1Kb] chartas tunc facere compellantur, [h 3Kb] quando aetate probati fuerint, [Col. 1309A] [a 1Kb] aut res parentum in potestate habuerint.



 V.---Item (cap. 47).

[b 1Kb] Minori aetate non excipiantur in monasterio, nisi ab annis decem, aut duodecim; qui et nutriri non egeant, et cavere noverint culpas.



 VI.---EX REGULA MAGISTRI.

[c 1Kb] Cum alicujus nobilis filius propter Dei servitium in monasterium voluerit convolare, non prius suscipiatur, nisi, ut diximus, omnem a se obedientiam promiserit implendam. Deinde [d 1Kb] conveniant ejus parentes, ut et eorum quale sit votum agnoscatur de eo. Quod si contrarii exstiterint interim usque ad vim pro eo Domino inferendam ad claustra monasterii, vindicetur, quem potest Dominus defendere [Col. 1309B] propter se: quia fortior est dextera ejus ad protegendum quam diaboli iniquitas ad laedendum. Quod si magis fuerint consentientes ejus voto parentes, convocatis eis ab abbate in monasterium, votum filii convertentis exquiratur ab eis, ut ab ipsis potius videatur devoveri vel offerri qui eum genuerunt. Cum ergo magis responderint parentes gratanter se velle adimplere quae cupit, tunc dicat eis abbas: Equidem omnibus nobis unus ad omnia sufficit Deus; [e 3Kb] sed quia accedentibus ad divinum servitium, vel intrantibus in monasterium saeculi prius amputetur spes, [f 1Kb] excarricato de se suarum onere facultatum, nullis ulterius saeculi laqueis irretitus, securus pergat, et solus ad Dominum: quia nemo serviens Deo implicat se negotiis saecularibus, ut ei placeat cui se probavit (II Tim. II, 4). Quia homo onustus auro [Col. 1310A] sequi Christum non potest, dum non potest duobus dominis servire. Ipse vero bene servit Deo, qui voluerit illum in coelis cum eo thesaurum possidere, quem non tinea comedit, neque fures effodiunt et furantur, dicente Domino in Evangelio: Nisi qui renuntiaverit omnibus quae possidet, [g 1Kb] non potest sequi me, et meus esse discipulus (Luc. XIV, 33). Quia, ut diximus, [h 1Kb] homo onustus auro sequi Christum non potest, [i 1Kb] in tantum ut admoneat Dominus in Evangelio quemdam sua sequentem vestigia dicens ei: Si vis perfectus esse vade et vende omnia quae habes; et veni, sequere me (Matth. XIX). Unde contristatus ille propter multas divitias meruit hanc Dominicae vocis audire sententiam: Facilius potest camelus per foramen acus transire, quam intrare posse [Col. 1310B] divitem in regnum coelorum (Marc. X; Luc. XVIII). Quos et sua sententia damnat Apostolus dicens: Nam qui volunt divites fieri, incidunt in tentationem [j 9Kb] et laqueos et desideria multa, quae mergunt homines in interitum et perditionem. Radix omnium malorum est avaritia, quam quidam appetentes a fide exciderunt, et inseruerunt se doloribus multis (I Tim. VI). Videtis ergo, quia nec sequi Deum potest qui in saeculo quae possidet bona sua non vult relinquere, nec amare poterit Deum qui divitias suas voluerit non odire. [k 1Kb] Quia non tanta, vel talia, qualia pro Deo contemnuntur, novit Deus retribuere his qui pauperes se faciunt propter eum, insuper ad fruendum in aeternum ipsam vitam eis tribuit sempiternam. Non ideo Deus quaerit rebus vestris vos exui, ut aliquid [Col. 1310C] quid exinde ipse juvetur, aut vestra paupertate gaudeat, [Col. 1311A] vestraque indigentia gratuletur; [a 3Kb] sed ut euntibus vobis ad eum ejus divitias sempiternas desiderantes momentanea saeculi [ [b 1Kb] per] impedimenta, cum sibi vestros occupant cogitatus de anima vestra nunquam vos faciant cogitare, vel de morte, [c 1Kb] ut possitis esse solliciti, [d 1Kb] et post dies vestros in extremo vitae termino per negligentiam definitos, relictis omnibus saeculi de quibus cogitabatis, ultima mortis ratio in judicio vobis cum solis peccatis occurrat, nihil aliud nisi poenas perpetuas habituri, et tunc vos in aeternum incipiat poenitere; cum ipsius poenitentiae non poteritis merito invenire remedium. Unde nobis clamat merito Scriptura: [e 1Kb] Currite, dum licentiae ad providendum vobis lumen habetis, ne ad discutiendam negligentiam tenebrae vobis mortis occurrant (Joan. [Col. 1311B] XII). Quid ergo si aliquis ita accedat ad Dominum, ut a divitiarum suarum avaritia non recedat, hoc tales superius dixit Apostolus non posse in hoc [f 1Kb] quod Deo cupiebant permanere, et tota facultate a fide posse discedere, quibus de saeculo remanet quod amatur. Ita enim nos considerantes, o parentes, juste vobis secundum Deum pro vestro filio suademus, [g 1Kb] ut si filium vestrum digne Deo cupitis offerre, a saeculo eum prius exuite. Quod si aliquid apud vos ei a saeculo remanserit conservandum, habebit aliquando titillationem diabolici desiderii, sicut canis [h 1Kb] delectatur ad suum redire vomitum; [i 1Kb] et posita manu super aratrum respiciens retro non sit aptus regno coelorum, [j 1Kb] relicto quandoque monasterio securus de portione sua ei servata a vobis, [Col. 1311C] cupiens in saecularem domum vestram reverti, fratribus suis volens esse cohaeres [ [k 1Kb] in] suarum redire incipiat sponsus et dominus facultatum, et pristinis restitutus deliciis et pompis non aliud desideraturus quam nuptias. Ergo, sicut superius diximus, si digne eum vultis Deo offerre, de auferendo prius [Col. 1312A] impedimento ejus quam de anima cogitate. Itaque audite vocem illius Domini, quam filius vester dicit se sequi, ipso dicente: Vende omnia quae habes, et da pauperibus, et veni, sequere me, et habebis thesaurum in coelo (Matth. XIX). Sed quia portio ejus adhuc in vestra est potestate, et consensu vestro, vel [l 1Kb] promissione magis videtur Deo offerri, [m 1Kb] vos tangit de ea secundum Dominicam vocem, quam si vultis audire, pro filio vestro apud vos nihil remaneat in saeculo, nisi Deus. Quod si forte propter [n 1Kb] immanitatem divitiarum vel amorem nutritae domi familiae gravis vobis et minus dulcis haec divina prae ceptio convenit, audite Regulae nostrae a Patribus salubre statutum consilium. De portione ejus tres fiant aequaliter partes: una distributa abbatis manibus [Col. 1312B] pauperibus vel indigentibus erogetur; aliam vobis vel fratribus suis pergens ille ad comitatum sanctorum [o 9Kb] exagiliario munus titulo derelinquat; tertiam vero partem viatici sui utilitatem deferat secum monasterii sanctorum usibus profuturam. Quia quomodo filius vester omnibus in monasterio fratribus ad solatium vitae portionem suam [p 1Kb] conferat, dicente Apostolo de erogatione: Maxime ad domesticos fidei (Gal. VI). Ita et universi monasterii fratres suis singulis vicibus, prout quis habet, [q 3Kb] ad hanc, ingredientes monasterium, deferunt formam filio vestro communiter cum omnibus profuturum. [r 1Kb] Quod si utraeque vobis graves sunt, ut nec Deum audiatis pauperibus erogando, et filii animam redimendo nec nostrum consilium [s 1Kb] partibus dividendo, [Col. 1312C] et auferendo ab eo saecularem substantiam, vel nudum ac solum filium Deo [t 1Kb] largite, ita ut jurejurando per sacrosancta Evangelia promittatis ei ulterius eum de vestra patrimonii substantia [u 1Kb] nihil habere: ut firmiter jam perseverans in Domino, sciens se de saeculo nihil sperare cum se a vobis et ab eo viderit [Col. 1313A] alienum, solummodo superna desideret. Quia hoc expedit animae illius, ut [a 1Kb] aut ordinatus a vobis vadat ad Dominum, aut pro eo exhaeredatus a vobis solutus magis pergat ad Deum, clamans Deo, quem sequitur nudus: Tu, Domine, restitues mihi haereditatem meam (Psat. XV). [b 1Kb] Tantum est ut nihil habeat de saeculo quod, vivis vobis, mortuus de vestris facultatibus jam speret. Quia [c 1Kb] cum semel crucifixus est mundus, denuo ad eo redelectari non debet. Nam si ex toto nihil de eo ordinare volueritis, causam ejus puto vobis divino reservari judicio: eum vero certissime sciatis plura a Domino [d 1Kb] recipere quam [Col. 1314A] contempsit, cum Dominum sibi fecit, quem nudus secutus est, debitorem. Recipiet enim in coelis filius vester sine dubio, multa promittente ei Domino, dicens: [e 1Kb] Qui reliquerit aurum, argentum, aut possessiones, aut domos propter me, centuplum accipiet, et regnum Dei, insuper et vitam aeternam (Matth. XIX). Haec audiens filius vester paratus est (si vultis) relinquere vobis totum ut apud Deum centuplum invenire valeat, quia de omnibus Dominus noster est nobis [f 1Kb] idoneus. [g 1Kb] Nam illi sufficit, cui ipse Dominus non sufficit.



CAPUT LXVII. DE SACERDOTIBUS QUI FORTE VOLUERINT IN MONASTERIO HABITARE.



 I.---EX REGULA SANCTI BENEDICTI.

[a 2Kb] Si quis de ordine sacerdotum in monasterio se suscipi rogaverit, non quidem citius ei assentiatur. [b 1Kb] Tamen si omnino perstiterit in hac supplicatione, sciat se omnem Regulae disciplinam servaturum. [c 1Kb] Nec aliquid ei relaxabitur, ut sit sicut scriptum est: Amice, ad quid venisti (Matth. XXI)? Concedatur tamen ei [d 1Kb] post abbatem stare, et benedicere, et [e 4Kb] missas tenere, si tamen jusserit abbas: sin alias, nullatenus [f 1Kb] aliqua praesumat, sciens se disciplinae regulari subditum, et magis humilitatis exempla omnibus det. [g 1Kb] Et, si forte ordinationis, aut alicujus [Col. 1315A] rei causa fuerit in monasterio, illum locum attendat, [a 1Kb] quando ingressus est monasterium; non illum qui pro reverentia sacerdotii concessus est. [b 1Kb] Clericorum autem si quis eodem desiderio monasterio voluerit sociari, loco mediocri collocetur; et ipse tamen si promittat de observatione Regulae, vel propria stabilitate.



 II.---EX REGULA MAGISTRI (cap. 83).

[c 1Kb] Peregrinorum loco habeantur sacerdotes, maxime quorum primatus et honor in Ecclesia continetur et militat. Qui si elegerint ut pro amore Dei vel propter disciplinam et mensuram sanctae vitae monasteriis habitent, in [d 3Kb] solo [enim] nomine patres monasterii nuncupentur; et nihil aliud in monasteriis liceat, nisi orationes colligere et [e 1Kb] signare. Aliud [Col. 1315B] vero nihil aut praesumant, aut eis liceat; vel aliquid ordinationis, aut dominationis, aut dispensationis vindicent; sed omnem formam licentiae, vel ordinandae dominationis monasterii abbas, qui super gregem universum est ordinatus, cum Regula vindicet, vel defendat. Nam solo honoris nomine ideo statuimus eos patres monasterii appellare propter sacrationem sacerdotii aut ordinationem. Et ne ipso [Col. 1316A] obtentu honoris de ratiociniis, vel dominatione, ut pote laici, abbates excludant. Nam si ipsi sacerdotes victum aut vestitum monasterii uti magis eligant, et operari communiter secundum praeceptum apostolicam fratribus debent, non imperative satis coacti ab abbate, sed cum reverentia admoniti. Nam si spiritales sunt, ipsi sibi imperent, [ [f 1Kb] nam et propter cautelam] quod poterant ab aliis cogi; memores semper Apostoli Pauli formam ostendentis de se et dicentis: [g 1Kb] Non gratis panem vestrum manducavimus (II Thess. III). Et item dicit: [h 1Kb] Laboravimus manibus nostris, ne quem vestrum gravaremus. Et item ipse dicit: Qui non laborat, non manducet. Ergo quod si diutissime otiosi labore manuum suarum quaerero victum noluerint, cum reverentia per multorum religiosorum [Col. 1316B] testimonia [i 1Kb] conventi ab abbate [j 1Kb] ecclesiis revertantur. Si vero, quod absit, non pacifice, sed magis per [k 5Kb] scandalum exire voluerint, tenti et exuti rebus monasterii duntaxat sine gravi injuria, clausa [l 4Kb] regia excludantur. Quia magis ipsi amplius agere debent, quod aliis praedicant generaliter a Deo esse praeceptum otiosis debere laborantium panes negari.



CAPUT LXVIII. DE MONACHIS PEREGRINIS, QUALITER SUSCIPIANTUR.



 I.---EX REGULA SANCTI BENEDICTI.

Si quis monachus peregrinus de longinquis provinciis supervenerit, si pro hospite voluerit habitare in monasterio, et contentus fuerit [a 1Kb] consuetudine [Col. 1317A] loci quam invenerit, et non superfluitate sua perturbat monasterium; sed simpliciter [a 10Kb] contentus est quod invenerit, suscipiatur, quanto tempere cupit. [Col. 1318A] Si quae sane rationabiliter et cum humilitate reprehendit, aut ostendit, tractet abbas prudenter, [b 1Kb] ne forte pro hoc ipsum Dominus direxerit. [c 24Kb] Si vero [Col. 1319A] postea voluerit stabilitatem suam firmare, non renuatur ei talis voluntas; et maxime, quia tempore hospitalitatis potuit ejus vita dignosci. Quod si superfluus inventus fuerit tempore hospitalitatis, non solum non debet sociari corpori monasterii, verum etiam dicatur ei honeste ut discedat, ne ejus [a 1Kb] miseria etiam alii vitientur. Quod si non fuerit talis qui mereatur projici, non solum, si petierit, suscipiatur congregationi sociandus, verum etiam suadeatur, ut [b 1Kb] stet: ut ejus exemplo alii erudiantur, [c 1Kb] et quia in omni loco uni Domino servitur, uni regi militatur. [d 1Kb] Quem si etiam talem esse perspexerit abbas, liceat eum in superiore aliquantulum constituere loco: non solum autem monachum, sed etiam de [Col. 1320A] supra dictis gradibus sacerdotum [e 1Kb] vel clericorum, stabilire potest abbas in majore quam [f 3Kb] ingreditur loco, si ejus talem perspexerit vitam esse. [g 49Kb] Caveat autem abbas, ne aliquando de alio noto monasterio monachum ad habitandum suscipiat sine consensu abbatis ejus, [h 27Kb] aut litteris commendatitiis: quia scriptum est: [i 4Kb] Quod tibi non vis, alteri ne feceris.



 II.---EX REGULA PATRUM (cap. 13).

[j 1Kb] Non licebit de alio monasterio sine voluntate Patris fratres recipere: non solum recipere, sed nec videre oportet, dicente Apostolo: Quia qui [k 1Kb] primam fidem irritam fecit, etc. (I Tim. V). Quod si precatus fuerit ab eo qui praeest Patre, ut in alio monasterio ingrediatur, commendetur ab eo ei qui praeest, ubi esse desiderat; [Col. 1321A] et sic suscipiatur. Nam sine [a 3Kb] voluntate ejus qui praeesse videtur in monasterio, nullatenus recipiatur frater. Quod si [b 1Kb] praesumpserit talia facere, noverit se in synodo episcoporum, aut in conventu fratrum suorum in audientiam venire. [c 1Kb] Et tunc recedat tanquam junior suus, donec ab eo cui injuriam fecit veniam petat, ut non per ipsius vitium alii despiciantur [d 1Kb] Patres. [e 1Kb] Ille vero monachus [f 1Kb] quantos fratres in alio invenerit, [g 9Kb] tantos [h 1Kb] se noverit habere priores. Sed nec attendendum est quod fuit antea; sed probandus est qualis esse coeperit. Susceptus vero si habere videtur aliquid sive in rebus, sive in codicibus, ultra ei possidere non licebit: ut possit esse perfectus, [i 1Kb] quia alibi non potuit esse senex. Residentibus vero fratribus, si fuerit aliqua [Col. 1321B] de Scripturis collatio, et fuerit [j 3Kb] ex his talis scitus, non licebit ei aliquid dicere, nisi praeceptum fueri a Patre.



 III.---EX REGULA PATRUM (cap. 14).

[k 1Kb] Monachum nisi abbatis sui [l 1Kb] aut permissu, aut voluntate, [m 1Kb] ad alterum monasterium commigrantem nullus abbas [n 1Kb] aut suscipere, aut retinere praesumat. Quod si ad districtiorem Regulam non pro actus sui levitate tendentem abbas suus ipsum ad alterum monasterium transire permiserit, ut inde postea sub aliqua occasione egredi praesumat, nulla ratione permittimus.



 IV.---EX REGULA SANCTI BASILII (cap. 87).

Interrog. [o 1Kb] Si dicat quis: Volo apud vos parum aliquid temporis facere, ut proficiam ex vobis: si [Col. 1321C] oportet eum suscipi?---Resp. Domino pronuntiante: Quia venientem ad me non ejiciam foras (Joan. IX); et Apostolo nihilominus dicente: Propter subintroductos, aut falsos fratres, qui subintroierunt explorare libertatem [Col. 1322A] nostram, quam habuimus in Christo Jesu: quibus nec ad horam cessimus subjectioni, ut veritas Evangelii permaneat apud vos (Gal. II). Concedere quidem ei convenit ingressum propter incertos exitus rerum. Interea enim potest fieri, ut per tempus proficiat, et delectetur sanctitate vitae, et permaneat coeptis sicut et frequenter factum scimus. Sed ut manifestetur veritas [p 17Kb] institutionum nostrarum, [q 33Kb] de quibus fortassis homines aliter opinantur: oportet tamen circa eum cautius agi, et diligentius, [r 51Kb] ut sive in veritate permaneat, vel proficiat, sive institutionum nostrarum veritas explorabitur, probabilis inveniatur et pura. Ita namque et nos Deo placebimus, et ille aut proficiet, aut, si simulator est, [s 11Kb] erubescet.


[Col. 1322B]
 V.---EX REGULA FERREOLI (cap. 11).

[t 1Kb] Monachum omnino, sive [u 1Kb] clericum alterius [ [v 1Kb] loci] monasterii recipi sub qualibet causa nolumus, interdicimus, prohibemus, prospicientes talia studio charitatis, ne novum aliquod forte [x 1Kb] scandalum [y 1Kb] surgentes inducant. Dicit enim Scriptura: Quidquid tibi non vis, alio ne feceris (Tob. IV). Hinc enim plerumque non tantum inter abbates, sed etiam inter monasteria lites insanabiles oriuntur: dum unus nititur defendere quem recipit, alter revocare quem perdidit. Et ad extremum nisi reddatur isti petitori petitus, et istius restauratio recepti placaverit injuriam acceptam; fit ut non secundum Apostolum vincant in bono malum (Rom. XII), sed utrique mali vincantur uno malo. Attamen nec illud [Col. 1322C] praetereundum censuimus, ut si forte alterius loci, ut supra dixi, monachus, sive clericus scripta abbatis [z 1Kb] vel episcopi deferat, in quibus manifeste probetur non propter vitia curanda, sed propter charitatem [Col. 1323A] missus, ipse tantum socius fieri congregationis obtineat. Si tamen credi ullo modo potest bono [Col. 1324A] suo quemquam velle exspoliari, et alium sua nuditate vestiri.



CAPUT LXIX. DE SACERDOTIBUS MONASTERII.



 I.---EX REGULA SANCTI BENEDICTI.

[a 3Kb] Si quis abbas sibi presbyterum, [b 2Kb] vel diaconum ordinari petierit, de suis eligat qui dignus sit sacerdotio fungi. Ordinatus autem [c 1Kb] caveat elationem, [d 1Kb] aut superbiam: [e 1Kb] nec quidquam praesumat, nisi [Col. 1323B] quod ei ab abbate suo [f 1Kb] praecipiatur; sciens se multo magis disciplinae regulari subditum. Nec occasione sacerdotii obliviscatur Regulae obedientiam et disciplinam; sed magis ac magis in Deum proficiat. Locum vero illum semper attendat, [g 1Kb] quando ingressus est in monasterium, praeter officium altaris: et, si forte electio congregationis, et voluntas abbatis pro vitae merito cum promovere voluerint. Qui tamen [Col. 1324B] [h 1Kb] Regulam a decanis vel praepositis constitutam sibi servare sciat. Quod si aliter praesumpserit, [i 66Kb] non sacerdos, sed rebellio judicetur. Et saepe admonitus [Col. 1325A] si non correxerit, etiam [a 2Kb] episcopus adhibeatur in testimonium. Quod si nec sic emendaverit, clarescentibus culpis, projiciatur de monasterio; si tamen talis fuerit ejus contumacia, ut subdi aut obedire Regulae nolit.



 II.---EX REGULA SANCTI [b 1Kb] AURELII (cap. 44).

[c 1Kb] Nullus honorem presbyterii aut diaconatus accipiat [d 1Kb] praeter abbatem: si voluerit ordinari presbyterum, et unum diaconum, vel [e 14Kb] subdiaconem; quos ipse voluerit, [f 1Kb] ordinandi habeat potestatem. Si vero Deo propitio ita profeceritis, ut aliquis ex vobis ad episcopatum petatur, [g 1Kb] ipse solus egrediatur.


[Col. 1326A]
 III.---EX DICTIS SANCTI HIERONYMI.

[h 1Kb] Si in monasterio vivens clericus esse desideras, ita te exhibe, ut vitae meritum consequaris. Id est, adolescentiam tuam nulla libidinis sorde commacules; ut ad altare Domini quasi de thalamo virgo procedas, et habeas deforis bonum testimonium. [i 1Kb] Feminae, quae nomen tuum noverint, vultum nesciant. Multo tempore disce quod doceas. Ne credas laudatoribus tuis: imo irrisoribus aurem ne libenter accommodes.



CAPUT LXX. DE ORDINE CONGREGATIONIS.


[Col. 1325D]
I.---EX REGULA SANCTI BENEDICTI.

[a 1Kb] Ordines suos in monasterio ita conservent, ut conversionis tempus et vitae meritum discernit atque abbas constituerit. Qui abbas [b 1Kb] non conturbet gregem sibi commissum, [c 1Kb] nec quasi libera utens [Col. 1326D] potestate injuste disponat aliquid; sed semper cogitet quia de omnibus judiciis et operibus suis redditurus est Deo rationem. Ergo secundum ordines quos constituerit, vel quos habuerint ipsi fratres, [d 83Kb] sic accedant ad pacem, ad psalmum imponendum in [Col. 1327A] choro standum. Et in omnibus omnino locis aetas [a 1Kb] non discernat ordines nec praejudicet, quia [b 1Kb] Samuel et Daniel pueri presbyteros judicaverunt. Ergo exceptis his quos, ut diximus, altiori consilio abbas praetulerit, vel degradaverit certis ex causis, reliqui omnes, ut convertuntur, ita sint: ut verbi gratia, qui secunda hora diei venerit in monasterio, juniorem se noverit illius esse qui prima hora venit diei, cujuslibet aetatis aut dignitatis sit. Pueris vero [Col. 1328A] per omnia ab omnibus disciplina teneatur. Juniores igitur priores suos honorent, priores juniores suos diligant. In ipsa autem appellatione nominum [c 1Kb] nulli liceat alium puro nomine appellare: sed priores juniores suos [d 1Kb] fratrum nomine; juniores priores suos [e 106Kb] nonnos vocent, quod intelligitur paterna reverentia. Abbas vero, quia vices Christi agere videtur, [f 324Kb] dominus et abbas vocetur, non sua assumptione, [Col. 1329A] sed honore et amore Christi. [a 1Kb] Ipse autem cogitet, et sic se exhibeat ut dignus sit tali honore. Ubicunque autem sibi obviant fratres, junior a priore [b 2Kb] benedictionem petat: transeunte majore minor surgat, [c 1Kb] et det ei locum sedendi; nec praesumat junior consedere, nisi ei praecipiat senior suus, ut fiat quod scriptum est: honore invicem praevenientes. [d 1Kb] Pueri parvi [e 1Kb] vel adolescentes in oratorio vel ad mensas cum disciplina [f 1Kb] ordines suos consequantur. Foris autem, vel [g 1Kb] ubi et ubi custodiam habeant et disciplinam, usque dum ad intelligibilem aetatem perveniant.



 II.---EX REGULA SANCTI BASILII (cap. 10).

Interrog. [h 1Kb] Quomodo oporteat observare nos circa cathedras et accubitus, cum tempus poposcerit, [Col. 1329B] quoniam Domini habemus praeceptum quod nos in omnibus informat ad humilitatem; in quo etiam de hoc pronuntiat, ut cum ad convivium imus discumbendi [Col. 1330A] locum novissimum requiramus (Luc XIV), et non occupemus locum priorem?---Resp. Illud nos scire oportet quia ubi omnes eodem prospectu et proposito convenimus, maxime si in multis et in majoribus humilitatis documenta dedimus, cupere quidem [i 16Kb] praevenire unumquemque inferiorem locum secundum mandatum Domini condecens est. Sed rursum, [j 1Kb] si res ad contentionem venit de hoc et unus alium detrudere velut de loco inferiori conatur, valde est improbabile. Causa enim ex hoc perturbationis et inquietudinis nascitur, si incipiet nemo alteri cedere; et si pro hoc certamina moveantur, similiter erit tanquam si de primatibus contendatur. Propter quod oportet etiam in hoc considerantius providere, vel quid unicuique nostrum [Col. 1330B] competat, vel certe indulgere ei cui cura commissa est, et in caeteris et in recumbendo custodire ordinem, et obtemperare ei, ut impleatur in [Col. 1331A] nobis illud quod dictum est: Omnia vestra honeste et secundum ordinem fiant (I Cor. XIX).



 III.---SANCTI HIERONYMI (cap. 3).

[a 1Kb] Quicunque autem monasterium primus ingreditur, [b 1Kb] primus sedet, primus ambulat, [c 1Kb] primus psalmum dicit, primus in mensa extendit manum, prior in ecclesia communicat: nec aetas inter eos requiritur, [d 1Kb] sed professio.



 IV.---EX REGULA SANCTI ISIDORI (cap. 5).

[e 1Kb] Qui in monasterium prior ingreditur, primus erit in cunctis gradu vel ordine. [f 1Kb] Non quaerendum est si dives sit aut pauper, servus an liber, juvenis an senex, rusticus an eruditus. In monachis enim nec aetas, nec conditio quaeritur, [g 1Kb] quia inter servi et liberi animam nulla apud Deum est differentia.


[Col. 1331B]
 V.---EX REGULA SANCTI FRUCTUOSI (cap. 12).

[h 1Kb] Cautela, et moderatio, et pudicitia, fides et sinceritas, ornant habitum monachi. [i 1Kb] Duplex enim nullo modo esse debet famulus Christi, sed veridicus et [j 1Kb] simplex, [k 1Kb] superciliosi fastus carens effigie. Coram senioribus suis prior nullus ambulet, neque non jussus sedeat vel loquatur, sed honorem fratri [Col. 1332A] seniori et reverentiam, ut condecet, competenter exhibeat.



 VI.---Item (cap. 13).

[l 1Kb] Qui prius in monasterio conversus fuerit, primus ambulet, primus sedeat, primus eulogiam accipiat, primus communicet in ecclesia, prior loquatur cum interrogantur fratres pro aliqua quaestione, prior psalmum dicat, in choro prior constet, [m 1Kb] hebdomadam prior faciat, manum in mensam primus extendat: nec aetas sola inter fratres requirenda, sed conversio est et laboris studiique propositum. Unde et haec discretio senioris est praestolanda, ut quem quomodo erga Dei amorem cultumque ferventem viderit, sic honoret. Non enim generis dignitas, aut rerum opulentia, quam quisque habuit in saeculo, [Col. 1332B] vel aetatis grandaevitas exquirenda, sed vitae rectitudo, et ardentissimae fidei merita debent esse pensanda. Ille enim potior, qui Deo proximior, judicandus est. Monachi in monasterio sancte, et pudice atque honeste viventes persistant; [n 39Kb] laici foris abbatis, vel praepositi mandata peragant


[Col. 1333A]
 VII.---EX REGULA CUJUSDAM (cap. 46).

Quanto se affectu vel charitatis ministerio in monasterio animae positae debeant diligere, sanctorum Patrum instituta sanxerunt. Sed in quibus sit actibus vel officiis demonstrandum, a nobis [a 1Kb] pro parte indicandum est. Habet denique latissimum virtutum copia ambitum, quo circumsepta facile hostem sibi superet adversantem. Sunt etenim nonnulla quae in actu videntur exigua, et tamen vel custodita, vel neglecta, [b 1Kb] aut tepescente, aut fervente animi motu demonstrantur: ut est humiliatio capitis, et sermonum affabilis salutatio, quae aut rigidae mentis vel in corde, [c 1Kb] aut [si] certe piae purissimum patefacient affectum. Servandum est ergo famulis vel famulabus Christi, ut semper intra mentis statum ea nutriant [Col. 1333B] quae a vera humilitate ac charitate non discedant, quibus summa constat virtutum. Nam sicut nunquam sine vera humilitate vera manet charitas, ita nunquam absque vera charitate vera manet humilitas. Arripiamus ergo instruere fundamentum, ut ad culmen perveniamus virtutum. Sic prius humilitas monstranda tam in actu quam in affectu, ut post charitatis copia aedificetur. Et quando sibi [d 1Kb] mutuatim in via, vel in quocunque loco occurrerint, omni humilitate ab invicem [e 3Kb] flectentes benedictionem rogent. Et si unus ex eis senior fuerit, prius junior benedictionem postulet. Tunc demum senior prosequatur. [f 1Kb] In cursu vero positi, prout ab abbate fuerint ordinati, vel [g 1Kb] ad psalmum canendum, vel ad lectiones recitandas, vel etiam ad communicandum euntes, suum [Col. 1333C] ordinem custodiant: nec constitutum sibi locum transilientes, in ambitionis vel arrogantiae vitio demergantur. Abbati vero studendum est ut per ordinem, sicut conversi in monasterio fuerint, ita in suo ordine [Col. 1334A] constituantur, praeter si uberis conversatio religionis meruerit ut [h 1Kb] inantea promoveatur: vel si gravis culpa exegerit ut retro [i 1Kb] regradetur: sive aliquis e fratribus agnoscatur seniorem affectare locum, cum verecunda castigatione refellatur: quia non debiti honoris locum praesumpsit; nec religionis commeritum, sed ambitionis honorem indebitum conatus est arripere. In consessu fratrum, si alius supervenerit, qui juniores sunt ordine assurgant, et seniori locum praebeant. Juniores vero senioribus nullatenus superbiendo contradicant, sed cum omni humilitate vel interrogati vel correpti respondeant. Si labentem in quodlibet delictum junior seniorem aspexerit, [j 1Kb] non exprobrando ad confitendum abbati vel praeposito dirigat. Similiter senior juniori faciat. Ad confessionem [Col. 1334B] veniens prius prostratus supra humum suam culpam esse dicat: sic priusquam surgere jubeatur, suam confessionem manifestet. Quando ad aliquod opus fieri [k 1Kb] commeatus rogatur, [l 1Kb] venia prius petatur, et sic de opere quod faciendum est, commeatus rogetur. Quando ad abbatem venitur, cum omni humilitate veniam petendo accedatur. Similiter quando egreditur, cum veniae petitione benedictio quaeratur. Nullus monachorum per semetipsum de propria necessitate abbati suggerat; sed omnes per praepositum, quidquid necessitatum fuerit, abbati studeant intimare. Si sacerdos [m 1Kb] vel quilibet religiosus venerit, ut eis per abbatis commeatum sit occurrendum, a longe adstantes cum omni humilitate flectentes genu sub silenti voce [n 1Kb] benedictionem rogent. Et si [Col. 1334C] ordinatum fuerit ab abbate ut cum his aliquis fratrum loquatur, cum omni humilitate, et modestia, ac sobrietate loquendum est, ut in omnibus his virtus humilitatis et sobrietatis inveniatur.



CAPUT LXXI. [a 1Kb] DE OSTIARIIS MONASTERII.


[Col. 1335A]
 I.---EX REGULA SANCTI BENEDICTI.

[b 1Kb] Ad portam monasterii ponatur [c 1Kb] senex sapiens, qui sciat [d 1Kb] accipere [e 1Kb] vel reddere responsum; cujus maturitas eum non sinat vagari. Qui portarius cellam debet habere juxta portam, ut venientes semper praesentem inveniant, a quo responsum accipiant. Et mox ut aliquis pulsaverit, aut pauper clamaverit, [f 1Kb] Deo gratias respondeat, [g 6Kb] aut Benedic: et [h 1Kb] cum [Col. 1336A] omni mansuetudine timoris Dei reddat responsum [i 1Kb] festinanter cum fervore charitatis. Qui portarius, si indiget solatio, juniorem fratrem accipiat. [j 1Kb] Monasterium autem (si fieri potest) ita debet constitui, ut omnia necessaria, id est, aqua, molendinum, hortus, pistrinum, vel artes diversae infra monasterium exerceantur, [k 121Kb] ut non sit necessitas monachis vagandi foras, quia omnino non expedit animabus [Col. 1337A] eorum. Hanc autem Regulam saepius volumus incongregatione legi, ne quis fratrum se de ignorantia excuset.



 II.---EX REGULA ORIENTALI.

[a 1Kb] Quando ad ostium monasterii aliqui venerint, si clerici fuerint aut monachi, majori honore suscipiantur: lavabuntque pedes eorum, juxta Evangelii praeceptum, et praebebunt eis omnia quae apta sunt usui monachorum. [b 1Kb] Si quis ad ostium monasterii venerit dicens velle se videre fratrem suum vel propinquum, janitor nuntiabit abbati: et permittente, [c 1Kb] eum accipiet comitem, cujus fides probata est; et sic mittetur ad fratrem videndum vel proximum. [d 1Kb] Si propinquus alicujus mortuus fuerit, prosequendi funus non habebit licentiam, nisi Pater monasterii [Col. 1337B] praeceperit. [e 1Kb] Nullus de horto tollat olera, nisi ab hortulano acceperit.



 III.---EX REGULA MAGISTRI (cap. 95).

[f 1Kb] Duobus fratribus [g 1Kb] aetate decrepitis cella intra [h 1Kb] regias monasterii prope constituatur: qui deputati ibi et claudant monasterium omni hora post exeuntes, aperiant ingredientibus, et advenientes [Col. 1338A] nuntient abbati. Nam et hoc observare debent ipsi duo fratres quotidie, ut horis quibus oportet in monasterio legere seratis regiis se jungant, [i 1Kb] et legentes audiant: et cum ad opus divinum oratorii [j 1Kb] index sonaverit, seratis item regiis oratorio praesententur. Ad opus laboris hoc quaeratur quod possunt pro aetatis possibilitate implere, id est, aut si artes sciunt, aut certe, si nesciunt, in quo possunt quotidie adjuvent septimanarios. Tamen labori alio non quaerantur, si propter opus aperiendi et claudendi omni hora occupentur. Annonam canum a cellarario ipsi accipiant, et eis cum aqua vel culinae remanente juscello ministrent. Animalium intra monasterium curas adjuncto in septimana illorum hebdomadariorum solatio ipsi impleant, et regiae munditias ipsi [Col. 1338B] exerceant: vel intra eam [k 1Kb] cicendelum suspensum et factum incendant quotidie, ut noctu foris cujusque cognoscatur ingressus. Qui senes, ut superius diximus, pro honore aetatis cum abbate manducent secundum formam praefatae humilitatis, [l 1Kb] ut sancta evangelica demonstrat, quae dixit nec ipsis se superiorem velle ostendere. Nam talibus dicit Scriptura perfectis: [m 31Kb] Quanto magnus es, tanto humilia te: et [Col. 1339A] apud Deum [a 1Kb] et homines invenies gratiam (Eccli. III).

Omnia vero necessaria intus intra regias esse oportet, id est, furnum, [b 3Kb] macinae, [c 1Kb] refrigerium, hortus, vel omnia necessaria, ut non sit frequens occasio propter quam fratres multoties foras egressi, saecularibus mixti, forte a religiosorum oculis visi ad damnationem potius nostram ab eis pro angelis adoremur, et [d 2Kb] Benedicite nobis non meritis indigne dicatur: cum forte sancti putemur esse, quod non sumus: aut magis per irrisionem quorumdam infidelium vilescat in publico vel plateis sanctus habitus in ambulando. Cum ergo haec omnia intus fuerint constituta, clausa sit semper monasterii regia, ut intus clausi cum Domino fratres veluti a saeculo sint jam [e 1Kb] clausa Dei in coelestibus separati. Quae regia [Col. 1339B] monasterii [f 53Kb] circellum habeat ferreum in [g 16Kb] fimella, quo ab adveniente concusso, cujuslibet supervenientis intus indicetur adventus.



 IV.---EX REGULA CUJUSDAM (cap. 3).

[h 1Kb] Portarii seu ostiarii tales esse debent [i 1Kb] qui omnium mercedem simul aedificent: aetate senili, [j 1Kb] quibus mundus sequi jam ex praesentibus pompis nihil desiderent, sed toto cordis affectu Creatori inhaerentes singuli dicant: Mihi autem adhaerere Deo bonum est, ponere in Domino Deo spem meam (Psal. LXXII). Quid enim ex praesentibus phaleramentis desiderent, quia perfunctoriis contemptis Christum amare coeperunt, in quo summum bonum contemplatione mentis manere conspexerunt? Sint [Col. 1340A] mentis suae statu firmissimi, ut Domino cum Propheta orando dicant: Averte oculos meos, ne videant vanitatem: in via tua [k 1Kb] vivifica nos (Psal. CXVIII). Tale semper supervenientibus ostendant exemplum, ut et foris ab extraneis nomen Domini glorificetur, juxta quod Dominus ait: Sic luceat lux vestra [l 1Kb] coram omnibus hominibus, ut videant opera vestra bona, et glorificent Patrem vestrum, qui in coelis est (Matth. V). [m 1Kb] Et intus a consodalibus suis mercedis praeparent lucra, dum omnium vice foris gerunt curam. Sic cautis moribus cum virtutum magistra humilitate existant, ut omnis patientiae blandimenta ex colloquio affabili ostendant. [n 1Kb] Nunquam singuli vel bini attollentes laicos vel clericos intente aspiciant; sed demisso cum humilitate vultu inclinatis oculis [Col. 1340B] necessaria colloquantur. Pauperum, peregrinorum et hospitum curam inter omnia habentes, quia in his Christus suscipitur, quia ipse ait: Quaecunque [o 1Kb] his minimis fecistis, mihi fecistis (Matth. XXV). Foris aliquid dare, vel cuilibet ministrare, vel a foris aliquid accipere nullatenus sine commeatu abbatis praesumant. Et quodcunque a foris accipiunt ex donis et eleemosynis aliorum nullatenus antea ad cellarium portent, [p 1Kb] quam ante oratorium deferentes congregatio pro eo orent qui hoc exhibuit. [q 1Kb] Fabulis quas ad portam vel a saecularibus, vel a quibuslibet audierint, nullatenus aurem accommodent; et si nolentes audierint, vel intellexerint, nullatenus consodalibus suis referant. Si horum aliquid, quae [Col. 1341A] diximus, transgressi fuerint, regulari poenitentia castigentur. Si humili satisfactione patefaciant, prout humilitas confitentis cernitur, ita delinquentis culpa judicetur. Si vero contumaciae crimen incurrit, et modum poenitentiae augebit. Claves ostiorum vel portae nullo modo penes se retineant; sed ad abbatem nocte deferentes praesentent, et mane [a 1Kb] post secundam recipiant. [b 1Kb] Idipsum et cellararii, et pistores, et coqui implere studeant: et ab occasu solis, vel cum fuerit opus necessitate perfectum, [c 1Kb] usque ad secundam abbas claves retineat; nisi necessitas evenerit, ut per commeatum abbatis nocte retineantur, et post secundam denuo tribuantur. A signo vespertino usque ad secundam impletam nullatenus portarum fores aperiantur, neque ullus a foris introitus [Col. 1341B] patefiat; sed si necessitas talis advenerit, ut post vesperam sit [d 1Kb] deliberandum, per fenestram, quae in eadem porta fuerit, totum deliberetur. [e 1Kb] Si talis necessitas hospitum vel peregrinorum advenerit, ut hora refectionis cum fratribus esse non possint, post cum coquis vel ministris, vel cum reficiendi spatium habuerint, reficiant. Vasa vel reliqua utensilia, quae ad hospitium bajulant, ac si sacra Deo, gubernent atque custodiant: ne per ipsorum neglectum ab ipso mercedem non recipiant, cujus res diripiendo non servant. Intra septa monasterii vel ostia nullum virorum omnino vel feminarum edere, vel bibere permittant; sed [f 1Kb] de omnibus advenientibus foris in hospitale, prout honor exigit, per abbatis ordinationem ministrent; intus vero tantummodo, [Col. 1341C] qui sacram Deo voverint religionem, et immunitate obedientiae sub una Regula sunt ligati, edere vel bibere censemus. Sic semper ostiarii agant, ut in omnibus zelum Dei habentes Regulae tenorem conservent, ut pro studii sui vel culturae labore incorruptam recipiant mercedem.



 V.---Item ex eadem Regula (cap. 12).

Pistores vero alternatim per vices opus commune faciant. Nec tamen [ut] minus tribus non sint propter [Col. 1342A] loquendi necessitatem. Et si necesse fuerit ut ibidem maneatur, minus quatuor non sint, et unus ex eis senior sit praepositus, cujus religioni credatur: qui et loquendi licentiam habeat, et panem, quem faciunt per vices, senior qui ex eis est, cellarario repraesentet, [g 1Kb] ut omni custodia tuti in nullo reprehensibiles reperiantur. Similiter et qui in [h 1Kb] brachisitorium ad cervisiam faciendam inhabitaverint, unus ex eis senior [ [i 3Kb] sit] praepositus secundum regulam pistoris omnia custodiat.



 VI.---EX REGULA ORIENTALI.

Ostiario cura sit ut omnes advenientes intra januas recipiat, dans eis responsum honestum cum humilitate et reverentia; ac statim nuntiet vel abbati vel senioribus quis venerit et quid petierit: nec [Col. 1342B] ullus extraneorum patiatur injuriam, neque habeat cum aliquo de fratribus necessitatem ac facultatem loquendi absque conscientia abbatis vel seniorum: mandatumque quod fuerit, nihil ad ipsum perveniat, priusquam abbati vel senioribus indicetur. Ante omnia ostiarius monasterii haec observabit, ne quem de fratribus foris januam exire permittat.



 VII.---EX REGULA SANCTI ISIDORI (cap. 19).

[j 1Kb] Ad janitorem pertinebit cura hospitum, denuntiatio advenientium, custodia [k 1Kb] exterorum claustrorum. [l 1Kb] Item cura peregrinorum vel pauperum eleemosyna pertinebit ad eum cui dispensationis potestas commissa est. Iste quod habet distribuat, communicet [m 1Kb] in quod potest, non ex tristitia aut necessitate: Hilarem enim datorem diligit Deus (II Cor. IX). Item. [Col. 1342C] Ars autem pistoria [n 1Kb] ad laicos pertinebit. Ipsi enim triticum purgent. Ipsi ex more molant. Massam tantumdem monachi conficiant, et panem sibi manibus propriis ipsi faciant. Porro pro hospitibus et infirmis laici faciant panes.



 VIII.---Item ejusdem (cap. 12).

Hortulus sane intra monasterium sit inclusus, quatenus, dum intus monachi operantur, nulla occasione exterius evagentur.


[Col. 1343A]
 IX.---Item (cap. 19 [a 1Kb] ).

Ad hortulanum pertinebit munitio custodiaque hortorum, alvearia apum, cura seminum diversorum, ac denuntiatio quid, quando oporteat in hortis seri aut plantari.



 X.---EX REGULA SANCTI AUGUSTINI (cap. 40).

[b 1Kb] Ut autem vos in hoc libello tanquam in speculo possitis inspicere, ne per oblivionem aliquid negligatis, semel in septimana vobis legatur: et ubi vos inveneritis, quae scripta sunt, facientes, agite gratias Domino bonorum largitori. Ubi autem sibi quicunque vestrum videt aliquid deesse, doleat de praeterito, caveat de futuro, [c 1Kb] orans ut sibi et debitum dimittatur, et in tentationem non inducatur.



 XI.---EX REGULA AURELII EPISCOPI (cap. 54).
[Col. 1343B]

Et vos, sancta congregatio, ut omnia quae in hac Regula pro remedio animae nostrae, et pro animarum vestrarum salute statuimus, integra et illibata custodiatis, et ne per oblivionem aliquid negligatis, semel ea in triginta diebus relegite, id est in Kalendis.



 XII.---EX REGULA SANCTI PACHOMII (cap. 68).

Levitonarium et quidquid in veste est monachorum, nemo lavet [nisi] die Dominica, praeter nautas et pistrinarios.



 XIII.---Item (cap. 116).

[d 1Kb] Quando farinam conspergunt aqua, et massam subigunt, nemo loquatur alteri. Mane quando tabulas ad furnum vel ad clibanos deportant panes, simile [Col. 1344A] habebunt silentium, et tantum de psalmis et de Scripturis aliquid [e 1Kb] decantabunt, donec opus impleant. Si quid necessarium habuerint, non loquentur, [f 1Kb] sed signum dabunt his qui possunt afferre quibus indigent.



 XIV.---Item (cap. 17).

[g 1Kb] Quando ad miscendum farinam vocati fuerint, nullus resideat in loco panes coquentium; exceptis his qui coctioni sufficient et quibus jussum fuerit, [h 1Kb] nemo residebit.



 XV.---EX REGULA PAULI ET STEPHANI (cap. 32 [i 1Kb] ).

Magnopere autem ab omnibus est cavendum ne aut in pistrino, aut in quacunque manuum operatione aliquis fratrum pigre et non inter primos occurrat.


[Col. 1344B]
 XVI.---EX REGULA TARNATENSI (cap. 10).

Quando panes faciunt, [j 1Kb] vel in omni monasterio [k 1Kb] corporalem laborem suum mutuo relevabunt: et quamlibet cuicunque operi esse videantur intenti, orandi et psallendi tempora non omittant: ut dum escas eligunt praeparare carnales, spiritaliter verbo Dei et bonae conscientiae meditatione pascantur. De quo tamen opere nullum deesse convenit, nisi quem retentat infirmitas, aut quem praepositus in alia [l 1Kb] causa praeceperit occupari.



 XVII.---EX REGULA PACHOMII.

[m 1Kb] Nullus de horto tollat olera, nisi ab hortulano acceperit.



CAPUT LXXII. DE FRATRIBUS IN VIA DIRECTIS.


[Col. 1343D]
 I.---EX REGULA SANCTI BENEDICTI.

Dirigendi fratres [a 1Kb] in via [b 2Kb] omnium fratrum vel [Col. 1344D] abbatis se orationi commendent, et semper ad orationem ultimam operis Dei [c 2Kb] commemoratio omnium [Col. 1345A] absentium fiat. Revertentes autem de via fratres, ipso die quo redeunt, per omnes canonicas horas, dum expletur opus Dei, prostrati solo oratorii ab omnibus petant orationem propter excessus, [a 1Kb] ne qui forte subripuerint in via visus aut auditus malae rei, [b 2Kb] aut otiosi sermonis. [c 1Kb] Nec quisquam praesumat referre alio quaecunque foris monasterii viderit, aut audierit, quia plurima destructio est. Quod si quis praesumpserit, vindictae regulari subjaceat. Similiter et qui praesumpserit claustra monasterii egredi; [d 1Kb] vel quocunque ire, [e 1Kb] vel quippiam, quamvis parvum, sine jussione abbatis facere.



 II.---EX REGULA PATRUM (cap. 58).

[f 1Kb] Ad necessaria quaerenda [g 1Kb] in cellula bini egredientur vel terni fratres; [h 1Kb] et ita illi quibus creditur, [Col. 1345B] non qui verbositatem aut gulam sectantur.


[Col. 1346A]
 III.---EX REGULA SANCTI PACHOMII (cap. 56 [i 1Kb] ).

Nullus solus foras mittatur ad aliquod negotium, nisi juncto ei altero.



 IV.---Item (cap. 57 [j 1Kb] ).

Quando autem reversi fuerint in monasterium, si ante ostium viderint quaerentem aliquem suorum affinium de his qui in monasterio commorantur, non audebunt ire ad eum, et nuntiare, vel vocare: et omnino quidquid foris gesserint et audierint, in monasterio narrare non poterunt.



 V.---Item (cap. 46).

[k 1Kb] Si quis eorum qui peregre mittuntur, in itinere vel in navi aegrotaverit, et habuerit necessitatem sive desiderium comedendi [l 55Kb] liquamen de piscibus, vel aliarum rerum quae in monasterio comedere consueverunt, [Col. 1346B] non manducabit cum caeteris fratribus, [Col. 1347A] sed separatim ei dabitur a ministris ad omnem abundantiam, ne in nullo frater languidus contristetur.



 VI.---Item (cap. 84).

[a 1Kb] Nullus neque exeundi in agrum, neque [b 1Kb] ambulandi in monasterio, neque extra murum monasterii procedendi foras habeat facultatem, nisi interrogaverit praepositum domus, et ille concesserit.



[c 1Kb]  VII.---Item (cap. 85).

Cavendum ne quis de domo in alteram domum verba transferat, nec de monasterio in monasterium, nec de monasterio in agrum, nec de agro in monasterium.



 VIII.---Item (cap. 86).

[d 1Kb] Si quis ambulaverit [e 1Kb] via, vel [f 1Kb] navigaverit, aut operatus fuerit foris, non loquatur in monasterio [Col. 1347B] quae ibi geri viderit.



 IX.---Item (cap. 104).

[g 1Kb] Galliculas, et si quid aliud [h 1Kb] jungendum est, vel componendum, [i 1Kb] absque eo cui hoc ministerium delegatur et praeposito domus facere nullus audebit.



 X.---Item (cap. 89).

[j 1Kb] Cellulam alterius, nisi prius ad ostium percusserit, intrare illicitum est. [k 1Kb] Ad cibum non pergent, nisi generali sonitu convocentur.



 XI.---Item (cap. 123).

[l 38Kb] Nemo juncos infusos aqua sibi tollet ad operandum, nisi minister hebdomadis ei dederit.


[Col. 1348A]
 XII.---Item ex eadem Regula (cap. 15 [m 1Kb] ).

Nullus in domo quidquam faciet, nisi quod praepositus jusserit.



 XIII.---EX REGULA SANCTI BASILII (cap. 68 [n 1Kb] ).

Interrog. Si quis industrius sit et promptus ad implenda mandata, agat autem non quod ei injungitur, sed quod ipse vult, quam mercedem habet?---Resp. Merces ejus illa ipsa est, quod sibi placet. Cum Apostolus dicat: Unusquisque ut in proximo suo placeat in bono ad aedificationem (Rom. XV). Et, ut amplius inclinaret et constringeret audientes addidit dicens: Quia ipse non sibi placuit (Ibid.). Scire debet unusquisque periculum esse in eo quod vult sibi placere; simul enim et inobediens invenitur.



 XIV.---Item (cap. 80).
[Col. 1348B]

Interrog. [o 1Kb] Si oportet ire quocunque, non commonito qui praeest?---Resp. Cum Dominus dicat: [p 42Kb] Non veni, ut a me faciam quidquam, [q 44Kb] sed ab illo qui me misit (Joan. VII), quanto magis unusquisque vestrum sibi permittere nihil debet. Qui enim sua auctoritate aliquid agit, manifestissimae superbiae morbo detinetur, et subjectus est illi sententiae quae dicit: [r 18Kb] Quod in omnibus superbum est, abominatio est in conspectu Dei (Luc. XVI); sed in omnibus sua sponte vel auctoritate aliqua agere culpabile est.



 XV.---Item (cap. 101).

Interrog. [s 1Kb] Si debent peregrini intrare ad illa loca [Col. 1349A] ubi fratres operantur, vel etiam si alii de eodem monasterio debent, relictis suis locis, intrare ad alia, praeter illum cui creditum est requirere operantes, id est, ad quem opus pertinet et dispensatio?---Resp. Si quis inventus fuerit hoc faciens, tanquam interturbans disciplinam et ordinem fratrum, [a 1Kb] a communi conventu excludatur, et omnino [b 1Kb] a licitis progressibus inhibeatur; et sedens in uno loco, in quo judicaverit is qui praeest, apto ad correctionem et vindictam, nusquam prorsus permittatur abscedere, sed urgeatur in opere multo plus quam est consuetudo, et quotidie exigatur, usquequo discat implere hoc quod Apostolus dixit: Unusquisque in qua vocatione vocatus est, in ea permaneat (I Cor. VII).


[Col. 1349B]
 XVI.---Item (cap. 102).

Interrog. [c 1Kb] Si oportet eos qui noverunt artificia, suscipere ab aliquo opus absque conscientia vel jussione ejus qui praeest, et operum sollicitudinem gerit?---Resp. [d 76Kb] Furti reus erit ejusmodi, vel similis eis qui furibus concurrunt.



 XVII.---EX REGULA SANCTI STEPHANI (cap. 26).

[e 98Kb] Nulli liceat tam in cellario quam in singulis officinis artificum improba atque importuna absque senioris jussu audacia introire. Quia et communi utilitati valde impedit haec praesumptio, et ipsis artificibus rancorem animorum ex superflua hac importunitate impingit.



 XVIII.---EX REGULA FERREOLI (cap. 20 [f 1Kb] ).

Vagari per loca monachum, sicut non decet, ita [Col. 1349C] non convenit, etc.


[Col. 1350A]
 XIX.---EX REGULA CASSIANI (cap. 30).

[g 1Kb] Tanta autem obedientia Regulae debet junior imbui ut absque senioris sui scientia vel permissu non solum de cella exire, sed ne communi ac naturali necessitati satisfacere sua auctoritate praesumat: [h 1Kb] nec illa etiam quae utilia sunt, id est, aut cellam mundare, aut aquam deferre, aut si quid aliud opportunum est, sine conscientia et ordinatione sui senioris usurpet.



 XX.---EX REGULA TARNATENSI (cap. 7).

[i 1Kb] Meditantibus etiam fratribus nulli liceat rebus se aliis implicare, nec liberum judicet ab [j 1Kb] schola vel ubi meditantur fratres discedere. Qui vero in hac praesumptione proruperit, excommunicationi, ut dignus est, subjacebit. [k 1Kb] Cellulam alterius praeter [Col. 1350B] abbatem et praepositum, nisi dato signo, est licitum introire, quia ipsis tantum conceditur fratrum secreta cognoscere, et [l 1Kb] qualiter [se] unusquisque agat, occulta inspectione perquirere: [m 1Kb] et ubi artifices operantur [n 1Kb] absque suprascriptis personis nullus praesumat accedere. [o 1Kb] Advenientibus quoque nihil praeter humilitatis affectum et debitum famulatum junior exhibebit: et curam habere de causa qua venerit, quandoque reversurus sit, non praesumat: quia haec seniorum sollicitudo, non juniorum praesumptio, debet inquirere.



 XXI.---EX REGULA ORIENTALI.

[p 1Kb] Nullus mittatur foras ob aliquod negotium. Missi vero non singuli, sed bini vel terni ambulent, ut dum se invicem custodiunt et consolantur, et seniores [Col. 1350C] eorum de honesta eorum conversatione securi [Col. 1351A] sint, et illi non periclitentur. Observantes tamen hoc [a 181Kb] ut non se invicem fabulis inanibus destruant, neque negligenti cedant locum destructionis, sed unusquisque in actu suo attentus sit, prout tempus fuerit. [b 1Kb] Quando autem reversi fuerint in monasterium, si ante ostium viderint aliquem quaerentem suorum affinium de his qui in monasterio commorantur, non valebunt ire ad eum et nuntiare vel evocare. Et omnino quidquid foris gesserint, in monasterio narrare non praesumant.



 XXII.---EX REGULA SANCTI ISIDORI (cap. 24).

[c 1Kb] Nullus monachorum inconsulto abbate audeat uspiam progredi, nec aliquid [d 1Kb] praesumere sine imperio ejus seu praepositi. Si quando abbas [e 1Kb] vel praepositus alicubi proficiscuntur, ille ferat fratrum sollicitudinem, [Col. 1351B] qui est post praepositum secundus in ordine. Quando fratres foris proficiscuntur vel redeunt congregatis omnibus in unum in ecclesia, benedictionem accipiant. Eodemque modo hebdomadarii [f 1Kb] vel quarumlibet rerum dispensatores, sive dum promoventur, sive dum recedunt. Propter necessitatem aliquam monasterii duo fratres spirituales comprobatissimi eligantur, qui ad urbem [g 1Kb] vel ad possessionem mittantur. [h 1Kb] Adolescentuli autem, vel nuper conversi a tali ministerio removendi: ne aut infirma aetas carnis desiderio polluatur, aut rudis conversio ad saeculi desideria revertatur. Monachus dum ad [Col. 1352A] aliud monasterium mittitur visitandum, quandiu cum eis fuerit ad quos destinatus est, ita eum ibi oportet vivere sicut reliquum coetum sanctorum videt, [i 1Kb] propter scandalum scilicet et perturbationem infirmorum.



 XXIII.---EX REGULA MAGISTRI (cap. 28).

[j 1Kb] Nam et fratres in via dirigendi hoc praeceptum abbatis vel praepositorum suorum accipiant. Quarta, sexta et sabbato in diebus majoribus, id est, a Pascha usque VIII Kalend. Octobr., quod est aequinoctium hiemale, ut non in via jejunent propter aestum et sitim; deinde ab aequinoctio hiemali usque ad Pascha, quia breviores sunt dies, ambulantium fratrum in quarta, sexta et sabbato, jejunia protrahantur [Col. 1352B] in vesperam, [k 1Kb] ne occupati fratres nona hora per refectionem in via accelerata brevitas diei fratribus [l 1Kb] mansionem protendat, aut, ut est lucrum saeculi totum [m 1Kb] vernale, cum jam ad seram finiti cum jejunio diei inclinata jam secunda refectio, [n 1Kb] [cum] nihil sibi emendum mansionem promiserit, propter nullum [o 1Kb] distractionis adquaestum, [p 1Kb] dejejunatum jam fratrem non vellet taberna suscipere, et propter susceptionem [q 1Kb] a nullis lucris fratribus denegatam, cogantur fratres propter hospitalitatem iterato de sumptibus suis expendere, et per secundam refectionem, quae non licet, jejunium violare. [Col. 1353A] [a 1Kb] Aliis vero diebus extra quarta, sexta et sabbato, in diebus minoribus, sexta hora ad refectionem, in via [b 1Kb] repausent et sera coenent propter viae laborem. A Pascha vero usque Pentecosten, exceptis missis in longinqua via, in monasterio vel ubivis sexta semper hora reficiant, et coenas suas mutent in prandiis, dicente sancta Scriptura: [c 1Kb] Non licet vobis jejunare cum sponsus vobiscum est, et non coenent, nisi quinta feria et Dominica. Nam ideo omni tempore [d 1Kb] quinta feria non licet jejunare, quia [e 5Kb] ascensa Domini ipso die omni tempore occurrit. Dominica vero die non licet jejunare, quia resurrectio Domini imputatur, quod in libris suis fieri prohibet S. Sylvester. Nam ideo a Pascha usque Pentecosten non licet jejunare, quia sabbatum Paschae claudit [Col. 1353B] tristitiae jejunia et aperit laetitiae alleluia, et sabbatum Pentecostes claudit alleluia et aperit jejunia. Sed [f 1Kb] ecclesiis clauditur alleluia. Nam monasterio, quasi in peculiari servitio Dei alleluia usque ad Epiphaniam per [g 1Kb] modum psalmorum constitutum [h 1Kb] aperta a servis Dei psallitur Domino.



 XXIV.---Item (cap. 57).

[i 1Kb] Frater qui [j 1Kb] pro actibus monasterii mane missus fuerit, et qui propter occupationem viae [k 1Kb] a prima usque ad tertiam in hieme, sive a nona usque ad vesperam in aestate, legerit; si sub eodem die monasterium reversus fuerit, quavis hora redierit, [Col. 1354A] prandeat; aliquantulum tamen legat [l 1Kb] aut meditetur, ut Regulam ipso die videatur implere. Si vero in viam longiorem dirigatur codiculum modicum cum aliquibus lectionibus de monasterio secum portet, ut quavis hora in via [m 1Kb] repausaverit, aliquantulum tamen legat: ita tamen si fuerit [n 1Kb] psalteratus. Si vero non fuerit, [o 1Kb] tabulas a majore superpositas psalmis secum portet, ut ad refectionem prandii, aut [p 1Kb] ad mansionem cum applicaverit, aliquantulum, [q 1Kb] quantum occurrerit, tamen meditetur, ut quotidie Regulae reddat quod suum est. Ita et frater qui adhuc litteras discit, tabulas superpositas a majore de monasterio secum portet; ut si cum litterato vadit, ipse cum se ad refectionem aut mansionem applicaverit, cum eo tamen, aut solus [Col. 1354B] aliquantulum, quantum occurrerit, meditetur, ut supra diximus, aut ad prandium aut mansionem aliquantulum tamen meditetur, ut videatur quotidie consuetam regulam adimplere. Item frater qui pro actibus monasterii aut noluerit ire, aut certe ambulans murmuraverit, vel cum aliqua tarditate exire voluerit, si placuerit abbati, jam non mittatur, et statim excommunicationis poenam suscipiat, et sciat se adeptum superbiam praeceptioni repugnare divinae; ideo divinae, quia dicit Dominus doctoribus nostris: [r 1Kb] Qui vos spernit, me spernit (Luc. X). Applicantes vero in via ad mansionem fratres tali loco [Col. 1355A] lectum sibi eligant facere, qui sit semotus et mundus; ubi digne super stratum leniter in nocte Deum memorentur. Nam et hoc praeceptum abbatis vel praepositorum exeuntes in viam fratres accipiant, ut quotiescunque fratres spiritales positos visitent; et cum eorum introierint cellas aut oratoria, orantes dicant hunc versum: [a 1Kb] Introivimus in tabernaculum ejus, adorabimus in loco ubi steterunt pedes ejus (Psal. CXXXI). Exeuntes exinde orantes similiter dicant hunc versum semper: Vias tuas, Domine, [b 1Kb] notas fac mihi, et semitas tuas edoce me; dirige me in veritate tua (Psal. XXIV). Aut forte alium versum pro isto, si voluerint dicere: Perfice gressus meos in semitis tuis, ut non moveantur vestigia mea (Psal. CXVIII). Ergo cum coeperint a monasteriis et cellulis [Col. 1355B] spiritalium fratres nostri exire, prius oratorio valefaciant, [c 1Kb] et item peculiariter pro egressu, quos in monasteriis suis vel cellulis derelinquant, se debere in sequenti Dei opere memorari, et sic ambulent. [d 1Kb] Cum vero ecclesias nostri fratres intraverint, post orationem humilitatis Deo incurvati, erecti dicant hunc versum: Exsultabunt sancti in gloria, laetabuntur in cubilibus suis (Psal. CXLIX). Et modice incurvati [in] orationem complentes sibi, sic exeant foras.



 XXV.---Item (cap. 54).

[e 1Kb] Ambulantes longo itinere fratres quarta, sexta, sabbato in hieme, hoc est, ab aequinoctio autumnali, quod est octavo Kal. Octob. usque in Pascha, in via ambulantes fratres ad vesperam reficiant. Nulla ratione haec frangant jejunia. Ideo enim ad [Col. 1355C] vesperam diximus, quia si nona volunt in die reficere, occupati in refectione brevibus horis prolongata, mansio eis clauso parvo die subducitur. [f 1Kb] Sed qui tamen haec in hieme non frangant jejunia, si [g 1Kb] carricati in dorsis suis gravibus oneribus non vadunt. Nam tunc abbas fratres faciat reficere, considerata propensatione aut temporis, aut necessitatis, sive in hieme, sive in aestate, si gravia [h 1Kb] gelicidia camporum, aut ferventes aestus viarum, aut montes excelsos [i 1Kb] subire, aut grave sarcinarum pondus existimaverit, vel imbecillitates quorumdam impossibilitatis [Col. 1356A] fratrum consideraverit: tunc refectos aliquid faciat de monasterio properare. In hiemis gravi algore calefactos, in ferventi aestate [j 1Kb] temperatos in viam debet fratres dirigere.



 XXVI.---Item (cap. 60).

[k 1Kb] Considerans abbas fratrum debitum [l 1Kb] quotidianae mensurae, necnon et longinquitatem itineris, vel moras agendi [m 1Kb] actus, et perpensans substantiae monasterii quantitatem in nummis et in his quae cruda possunt portari, sufficientibus consuetae mensurae sumptibus aliquantulum [n 1Kb] probare itineris magis, propter adjuncti forte in via collegae vel socii charitatem quantum abbas voluerit, panis aut vini seu et aliarum rerum vel nummorum jungat mensurae.


[Col. 1356B]
 XXVII.---Item (cap. 63).

[o 1Kb] Fratres spiritales [p 1Kb] in via quando a se abscedunt, si vale sibi non faciant, [q 1Kb] vel orationem communem offerant Domino, vel pacem sibi tradant, sciant se a charitate [r 1Kb] excommunicatos discedere, usque dum se revideant, et charitatis inter se vinculum nectant; sicut [s 1Kb] in Vitas legitur Patrum: abscedens unus frater de partibus Orientis, veniens in partes Occidentis, rememoratus quod uni fratri vale non fecerat, [t 1Kb] praetermissae charitatis repedavit itinera, ut quod minus complevit in fratre perficeret. Unde debent ad hanc charitatem fratrum fratres esse solliciti.



 XXVIII.---Item (cap. 66).
[Col. 1356C]

[u 1Kb] Exeuntes in via fratres petant pro se orari, dicentes versum: Vias tuas, Domine, notas fac mihi, et semitas tuas edoce me (Psal. XXIV). Aut si voluerint, alium: Perfice gressus meos in semitis tuis, ut non moveantur vestigia mea (Psal. XVI). Semper enim versum quando exeunt, sive quando ingrediuntur, cum gloria explicent. Similiter et revertentes petant pro se orari dicentes hunc versum: Introivimus in tabernaculum ejus, adoravimus in loco ubi steterunt pedes ejus (Psal. CXXXI). Cum gloria. Vel quotiescunque [v 1Kb] limen forum ultimarum monasterii [Col. 1357A] [a 3Kb] egressus ingressusque frater fuerit, sine versu tamen petat pro se orari semper.



 XXIX.---Item (cap. 77).

[b 1Kb] Fratres quovis horae tempore de via reversi ad monasterium fuerint, et fratres psallentes in oratorio invenerint, orantes mox psallant cum ipsis; et [c 1Kb] post psalmum expletum a psallentibus pariter voce universos petant pro se orari debere, ut videantur [Col. 1358A] de ingresso limine forensi exterioris regiae monasterii in petenda oratione Regulam adimplere. Et post [d 1Kb] missas operis sancti in oratorio primo abbatem, deinde praepositos suos [e 1Kb] vel omnes post regressum viae ad pacem [f 1Kb] accipiant.



 XXX.---EX REGULA SANCTI CAESARII (cap. 6).

[g 1Kb] Nemo sibi aliquid operis vel artificii pro suo libito eligat faciendum, sed in arbitrio senioris erit quod utile prospexerit, imperandum.



CAPUT LXXIII. SI FRATRI IMPOSSIBILIA INJUNGANTUR.



 I.---EX REGULA SANCTI BENEDICTI.

Si cui fratri aliqua forte gravia aut [a 1Kb] impossibilia injunguntur, suscipiat quidem jubentis imperium cum omni mansuetudine et obedientia. Quod si omnino virium suarum mensuram viderit [b 3Kb] pondus oneris excedere, impossibilitatis suae causas ei qui sibi praeest, patienter et opportune suggerat, non superbiendo aut resistendo vel contradicendo. Quod si post suggestionem suam, in sua sententia [c 1Kb] prioris [Col. 1357C] imperium perduraverit, sciat junior ita sibi expedire, [d 1Kb] et ex charitate confidens de adjutorio Dei obediat.



 II.---EX REGULA SANCTI BASILII (cap. 69).

Interrog. [e 1Kb] Si licet alicui excusare opus, quod ei injungitur et aliud quaerere.---Resp. Cum definitum sit mensuram obedientiae usque ad mortem esse, qui devitat hoc quod ei injungitur, et aliud quaerit, primum omnium obedientiae reus est, et manifeste ostenditur quia nondum negavit semetipsum. Deinde malorum multorum causa efficitur tam sibi quam etiam caeteris, quia auditum contradictionis pluribus aperit, et seipsum ad contradictionem insuescit; et cum non possint singuli discernere quod melius est et eligere, potest fieri, si talis est licentia ut aliquid deterius eligat. Tunc deinde etiam suspicionem dabit fratribus, quod passione aliqua, [f 1Kb] vel ad opus illud eligit, adstringatur, vel certe erga eos cum [Col. 1358C] quibus id necesse est operari. Itaque omnimodo non obedire multorum malorum causa est et radix. Si autem ratio est aliqua, qua sibi recte excusare videatur opus illud quod excusat, exponat hanc ipsam causam huic qui praeest; et relinquat ejus judicio, ut ipse probet, si [g 1Kb] excusatione dignum est quod allegat.



 III.---Item ipse (cap. 82).

Interrog. [h 1Kb] Si licet unicuique vitare opus, quod [Col. 1359A] gravius videtur?---Resp. Qui fideliter et puriter Deum diligit, et certus est [a 27Kb] de tribulatione Domini, nec sufficere sibi putat ea quae sibi injunguntur, sed semper augmenta operis quaerit, et majora quam injunguntur desiderat et exoptat etiamsi supra vires videatur esse quod facit; nec aliquando securus est, tanquam opere non expleto, sed e contrario sollicitus est et anxius, tanquam qui nihil dignum praeceptis evangelicis egerit, memor illius Dominici sermonis dicentis: Cum autem feceritis omnia quae praecepta sunt quaecunque praecipio vobis, tunc dicetis: Servi inutiles sumus; quod debuimus facere, fecimus (Luc. XVII). Sed et imitabimur Apostolum, cui cum mundus esset crucifixus, et ipse mundo, non erubescit dicere: Quia ego meipsum nondum aestimo [b 12Kb] apprehendere. [Col. 1359B] Unum autem ea quidem quae retro sunt obliviscens, ad ea autem [c 1Kb] quae inante sunt me extendens secundum propositum sequor ad palmam supernae vocationis Dei in Christo Jesu (Philipp. III). Et qui cum haberet potestatem, ut Evangelium annuntians, de Evangelio viveret. Magis in labore et fatigatione, [Col. 1360A] inquit, nocte ac die [d 11Kb] operans vixi (I Cor. VII). Non quia non habemus potestatem, sed ut nos formam daremus vobis ad imitandum nos (II Thess. III). Quae cum ita sint, quis ita stultus est, vel infidelis, ut putet se majoribus quam debet, oneribus pergravari [e 1Kb] cum in hoc, quod mensura poscit, nondum possit implere?



 IV.---EX REGULA CASSIANI (cap. 31).

[f 1Kb] Illa enim vera obedientia est, quae quamvis aliquid difficile ei imperetur, [g 27Kb] nihil tamen discutiens sine aliqua cordis haesitatione perficere nititur et consummare quod jussum est, et pro reverentia senioris nihil de impossibilitate aut stultitia praecepti dijudicat, sed plena fide ac devotione quidquid dictum [Col. 1360B] fuerit, non tanquam ab homine, sed tanquam a Deo sibi suscipit imperatum. Ita enim omnibus virtutibus praeferre debet obedientiam, ut huic omnia postponantur, et universa dispendia monachus subire contentus sit, dummodo hoc bonum in nullo violare videatur.



CAPUT LXXIV. UT IN MONASTERIO NON PRAESUMAT ALTER ALTERUM DEFENDERE.



 I.---EX REGULA SANCTI BENEDICTI.

[a 1Kb] Praecavendum est, [b 1Kb] ne quavis occasione praesumat alter alterum defendere monachum in monasterio, [c 1Kb] aut quasi tueri: [d 1Kb] etiamsi quavis consanguinitatis [Col. 1359D] propinquitate jungantur. Nec quolibet modo id a monachis praesumatur: quia exinde gravissima occasio [e 1Kb] scandalorum oriri potest. Quod si quis haec transgressus fuerit, acrius coerceatur.



 II.---EX PRAECEPTIS SANCTI PACHOMII.

[f 1Kb] Qui consentit peccantibus, et defendit alium [Col. 1361A] delinquentem, maledictus erit apud Deum et homines, et corripietur increpatione severissima. [a 1Kb] Quod si per ignorantiam deceptus est, et non ita putavit, ut verum est, ignoscatur ei. Et omnis qui peccat per ignorantiam, facile accipiet veniam. Qui autem sciens peccaverit, sustinebit increpationem juxta mensuram operis sui.



 III.---EX DOCTRINA SANCTI ORSIESII.

[b 1Kb] Si praepositus domus aliquem corripuerit ex fratribus, qui sibi subjecti sunt, erudiens cum in timore Dei, et cupiens ab errore corrigere, et alius voluerit pro eo loqui, et eum defendere subvertens cor illius; qui hoc facit peccat in suam animam: [c 1Kb] qui subvertit eum qui corrigi poterat, consurgentem dejicit [Col. 1361B] in terram, atque ad meliora tendentem mala persuasione decepit, errans ipse et alios errare faciens. Huic illud aptabitur congruenter: [d 49Kb] Vae qui potum dat proximo suo subversionem turbidam, et inebrians eum (Habac. II). Vae qui errare facit caecum in via (Deut. XXVII); [e 1Kb] qui scandalizat quempiam de his qui credunt Deo: expedit ei, ut appendatur ei mola asinaria super collum ejus, et praecipitetur in mare (Matth. XVIII): quia subvertit, ut diximus, sublevantem se, et obedientem transtulit ad superbiam, et eum [f 1Kb] qui in dulcedinem charitatis poterat ire, convertit in amaritudinem, et subjectum legibus monasterii malis consiliis depravavit, fecitque odisse illum, et constristari contra illum; qui eum [Col. 1362A] docebat Domini disciplinam, lites serens inter fratres atque discordias, et non timens illud quod scriptum est: Tu qui es, qui judicas alienum servum? suo Domino stat, aut cadit; stabit autem. [g 1Kb] Potens est autem Dominus rursum statuere eum (Rom. XIV). [h 1Kb] Non ille potens est, qui verba Domini praeteriit. Unde, fratres, magno opere devitemus alicujus mentem subvertere contra doctorem et monitorem suum; et meminerimus Scripturae dicentis: [i 1Kb] Libera cor tuum a malitia ut salveris (Jer. IV). Nec pro obedientia superbiam et contumaciam in cordibus nostris invicem seminemus. Qui enim timet Dominum, [j 1Kb] si viderit fratrem suum errare et labi, magis debet monstrare quae sancta sunt et rectum iter ostendere: ut cum omni castitate et timore Dei incedens [Col. 1362B] illam Salomonis exsequatur sententiam: [k 1Kb] Libera eos qui ducuntur ad mortem, et redimere de interfectione non cesses (Prov. XXIV). [l 55Kb] Ne dicas: Nescio hunc. Scito, quoniam Dominus corda omnium novit. Et Judas in Epistola sua loquitur: [m 75Kb] Et hos quidem de igne rapientes, et odio habentes carnem commaculatam tunicam, caveamus hujuscemodi vestimentum, [n 1Kb] induamus potius [ut] armaturam Dei, ut possimus resistere contra insidias diaboli. [o 1Kb] Non est enim nobis pugna contra carnem et sanguinem, sed adversus [p 6Kb] principatus, et potestates, et adversus rectores [q 1Kb] tenebrarum, adversus spiritalia nequitiae in coelestibus (Ephes. VI).


[Col. 1363A]
 IV. EX REGULA SANCTI BASILII (cap. 28).

Interrog. [a 1Kb] Quale judicium esse debet de his qui peccantes defendunt?---Resp. Ut mihi videtur, gravius ab illo, quod dixit Dominus: Quia expedit illi, ut suspendatur mola asinaria ad collum ejus, et, [b 20Kb] praecipitetur in mare, quam scandalizet unum de minimis istis (Matth. XVIII; Luc. XVII). Non enim jam correptionem ad emendationem, sed defensionem ad confirmandum peccatum suum suscipit qui delinquit. Sed et alios ad simile provocat malum: [c 1Kb] ita ut conveniat ei, qui peccantes defendit, illud quod dictum est: Quia si non ostenderitis fructus dignos poenitentiae, excidemini, et in ignem mittemini (Luc. III). Vel rursum, quod a Domino dictum est: [Col. 1363B] Quia si oculus tuus dexter scandalizat te, ejice eum, et projice abs te: expedit enim, ut pereat unum menbrorum tuorum, et non omne corpus tuum mittatur [d 1Kb] in gehennam (Matth. XV).



 V.---Item ipse (cap. 120).

Interrog. [e 1Kb] Si is qui facit voluntatem alicujus, [f 1Kb] etiam particeps est, vel socius?---Resp. [g 26Kb] Scire debemus Domino dicente: Quia qui facit peccatum, servus est peccati, et iterum: Vos ex patre diabolo estis, et desideria patris vestri facere vultis (Joan. VIII). Scimus quia non solum socium et participem, sed dominum sibi ac patrem ascribit eum, cujus opus facit. Testatur autem de his Apostolus dicens: Aut nescitis, quia cui exhibuistis vos servos ad obediendum, [Col. 1363C] servi estis ejus, cui obedistis, sive peccati in mortem, sive obedientiae ad justitiam (Rom. VI).


[Col. 1364A]
 VI.---Item (cap. 120 [h 1Kb] ).

Interrog. Si is qui consensit alterius peccato, si etiam ipse peccati reus est?---Resp. Haec sententia manifesta est ex verbis in quibus ait ad Pilatum dicens: Qui tradidit me tibi, majus peccatum habet (Joan. XV). Manifestum namque est ex hoc, quia et Pilatus acquiescens his qui tradiderunt Dominum peccatum habebat, licet minus quam illi. Ostenditur etiam hoc in eo, quod Adam acquiescit Evae vel consentit, quae acquieverat serpenti. Nullus enim ex ipsis aut innocens judicatus est, aut impunitus abscessit. Sed et ipsa Dei indignatio, quae adversus eos habita est, hoc ipsum indicat. Cum enim Adam pro excusatione sua objecisset: Quia mulier quam dedisti mihi, ipsa mihi dedit, et manducavi. Quia audisti, [Col. 1364B] inquit Deus, vocem mulieris tuae, et manducasti de ligno, de quo praeceperam tibi, ne manducares, maledicta terra erit in operibus tuis (Gen. CXI).



 VII.---EX REGULA ORIENTALIUM.

[i 1Kb] Si quis errori [j 1Kb] ejus consenserit, et [k 1Kb] secundum duritiam illius magis consilium dederit, ut se tardius humiliet, sciat se, [l 1Kb] cum in hoc errore fuerit deprehensus, simili modo culpabilem judicandum.



 VIII.---Item, ex eadem Regula.

[m 1Kb] Qui consentit [n 1Kb] peccatis et defendit alium delinquentem, maledictus erit apud Deum et homines, et corripietur increpatione severissima.



 IX.---EX REGULA PATRUM (cap. 5).

[o 1Kb] Si quis vero de fratribus, [p 42Kb] vel qui in oratorio sunt, vel qui in cellis consistunt, [q 1Kb] errori fratris [Col. 1364C] consenserit, culpabilis erit atque excommunicatione dignissimus.


[Col. 1365A]
 X.---EX REGULA SANCTI COLUMBANI (cap.33).

[a 2Kb] Defendere proximum vel consanguineum in monasterio nullo modo [b 1Kb] permitti censemus. [c 1Kb] Quid enim alium defendat, qui jam sibi non vivit, sed Christo, quem imitatus, manet crucifixus; qui propriam animam, ut uberius saluti jungeret, perdidit? Qui vero proprias perdidit voluntates, ut Christi in se voluntatem impleret, cur aliorum dicta defendat, qui propria crucifixit? Et si in veritate crucifixit, et non modo etiam, sed Christo vivit, cur in mundi [Col. 1366A] facinoribus labentes pro qualibet familiaritate defendat? Sit ergo ei aequus amor tam in consanguineo quam in [d 1Kb] caetero fratre, qui ei sanguinis affinitate non jungitur. Maneat ergo in omnibus amor corde clausus: nec quemquam sub disciplinae moderamine positum tueri studeat, [e 1Kb] ne vitium defendendi in aliis dimittat. Sit ergo in arbitrio corrigentis, ut quos corrigit [f 1Kb] sub amoris studio, [g 1Kb] non propria implenda voluntate, sed vitia corrigendo inferat disciplinam.



CAPUT LXXV. UT NON PRAESUMAT PASSIM QUISQUAM ALIUM CAEDERE.


[Col. 1365C]
 I.---EX REGULA SANCTI BENEDICTI.

[a 1Kb] Vetetur in monasterio omnis praesumptionis occasio. Ordinamus atque constituimus, ut nulli liceat quemquam fratrum suorum excommunicare aut caedere, nisi cui potestas ab abbate data fuerit. [b 1Kb] Peccantes autem coram omnibus arguantur, ut caeteri metum habeant. [c 1Kb] Infantum vero usque quindecim annorum aetates disciplinae [d 1Kb] diligentia adhibeatur ab omnibus, et custodia sit. Sed et hoc cum omni mensura et ratione. [e 1Kb] Nam in fortiori aetate, qui [Col. 1366C] praesumpserit aliquatenus sine praecepto abbatis, vel in ipsis infantibus sine discretione exarserit, disciplinae regulari subjaceat, quia scriptum est: Quod tibi non vis fieri, [f 1Kb] alio ne feceris.



 II.---EX REGULA FERREOLI (cap. 21).

Ut monachus in monachum ira inflammatus, quod est turpissimum, manus injicere non praesumat; praeter illos ad quos pertinet correctionis vel nosse modum vel tenere judicium: ne uno peccante caeteris praesumendi crescat audacia, et ita disciplinae [Col. 1367A] ordine confuso irruptaque lege vivendi ipsius sacrae religionis per singulos jura perdantur. Quapropter quisquis taliter incontinens manibus invenitur, ita ut nesciat ab illicitis temperare, manus illae, quas erexit in proximum, per longum tempus non solum jejunio, sed etiam operis assiduitate lassentur: ut deinceps ad Deum leventur in oratione, non cum furore extendantur in fratrem. Dandam tamen veniam decernimus, juxta ut abbas moderari voluerit, postulanti, si poenitentia praemissa, etiam dum deprecatur, reatus sui, faciem lacrymarum effusione rigaverit.



 III.---EX REGULA SANCTI AURELIANI (cap. 13).

[a 1Kb] Frater in fratrem si ausus fuerit manum mittere, legitimam disciplinam accipiat


[Col. 1367B]
 IV.---EX REGULA ORIENTALI.

[b 1Kb] Qui minister est, habeat studium ne quid operis pereat in monasterio. In qualicunque omnino arte quae exercetur a fratribus, si quid perierit, et per [Col. 1368A] negligentiam fuerit dissipatum, increpetur a Patre minister operum, et ipse iterum increpet alium, qui opus perdiderit, duntaxat juxta voluntatem et praescientiam [c 1Kb] principis: absque quo nullus increpandi habebit potestatem.



 V.---EX REGULA MAGISTRI (cap. 14) [d 1Kb]

Infantulos vero usque quindecim annorum non excommunicari, sed praecipimus vapulare pro culpis, etc.



 VII.---EX REGULA SANCTI CAESARII (cap. 5) [e 1Kb] .

Si potest fieri, aut difficile, aut nullus unquam in monasterio infantulus parvulus, etc.



 VI.---EX REGULA SANCTI ISIDORI (cap. 20).

[f 1Kb] Cura nutriendorum parvulorum pertinebit ad [Col. 1368B] virum quem elegerit Pater, sanctum sapientemque, atque aetate gravem, informantem parvulos non solum [g 1Kb] studiis litterarum, sed etiam documentis magisterioque virtutum.



CAPUT LXXVI. UT OBEDIENTES SIBI SINT INVICEM FRATRES.



 I.---EX REGULA SANCTI BENEDICTI.

[a 1Kb] Obedientiae bonum non solum abbati exhibendum est ab omnibus, [b 1Kb] sed etiam sibi invicem ita obediant fratres, scientes per hanc obedientiae viam se ituros ad Deum. Praemisso ergo abbatis, [c 1Kb] ut praepositorum, qui ab eo constituuntur, imperio, [d 1Kb] cui non permittimus [e 8Kb] privata imperia praeponi, de caetero omnes juniores [f 1Kb] prioribus [Col. 1369A] suis [a 1Kb] omni charitate et sollicitudine obediant. Quod si quis contentiosus [b 1Kb] reperitur, corripiatur. [c 2Kb] Si quis autem frater pro quavis minima [d 1Kb] causa ab abbate vel a quocunque priore suo corripitur quolibet modo, vel si leviter senserit [e 1Kb] animos prioris cujuscunque contra se iratos vel commotos, quamvis modice, mox sine mora tandiu prostratus in terra ante pedes ejus jaceat satisfaciens, usquedum [f 1Kb] benedictione sanetur [g 3Kb] illa commotio. Quod qui contempserit facere, aut corporali vindictae subjaceat, aut, si contumax fuerit, de monasterio [h 1Kb] expellatur.



 II.---EX REGULA SANCTI BASILII (cap. 64).

Interrog. [i 1Kb] Quomodo invicem obaudire debemus?---Resp. Sicut servi dominis, secundum quod praecipit [Col. 1369B] Dominus: Quia qui vult in vobis esse [j 6Kb] magnus, fiat omnium novissimus, et omnium servus (Marc. X). Quibus addit, ut magis nos inclinet ad humilitatem: Sicut filius hominis non venit ministrari, sed ministrare (Matth. XX). Sed et illud quod ab Apostolo dictum est: Per charitatem spiritus servite invicem (Gal. V).



 III.---Item (cap. 13.)

Interrog. [k 1Kb] Si oportet omnibus vel quibuscunque obedire?---Resp. Eorum quidem qui imperant differentia vel diversitas non debet [l 18Kb] impedire obedientium proposito; [m 9Kb] quia neque Moyses intemperans [Col. 1370A] exstitit cognato suo Jethro (Exod. XVIII), cum utilia moneret et justa. [n 1Kb] Commotionum sane non parva est diversitas. Aliae namque contrariae videntur esse mandatis Dei, aliae vero interrumpere mandatum vel contaminare illud videntur, aliae vero ad expleudum id atque aedificandum veniunt. Necessarium ergo est meminisse apostolici praecepti dicentis: Prophetias nolite spernere; omnia probate, quod bonum est retinete: ab omni specie mala abstinete vos (II Thess. V). Et iterum: Cogitationes purgantes vel destruentes et omnem altitudinem extollentem se adversus scientiam Dei, et captivantes omnem intellectum ad obediendum Christo (I Cor. X). Si quid ergo est quod conveniat cum mandato Dei et animae expediat, et hoc nobis [Col. 1370B] ab aliquo fuerit imperatum, velut voluntatem Dei prompte ac libenter debemus accipere et explere, quod dictum est: [o 23Kb] Obtemperantes invicem in charitate Christi (Ephes. IV). Sin autem contrarium aliquid mandatis Dei, vel quod ea corrumpere videatur aut contaminare, facere jubemur [p 1Kb] aliquo, tempus est nos dicere: Obtemperare oportet Deo magis quam hominibus (Act. V). Et rursum meminisse Domini dicentis: [q 1Kb] Alieni autem vocem non sequuntur, sed fugiunt ab eo, quoniam nesciunt alienorum vocem (Joan. X). Sed et sancti apostoli memores esse debemus, qui ad nostram cautelam ausus [Col. 1371A] est ne angelis quidem parcere dicens: Etiamsi angelus de coelo evangelizaverit vobis, praeterquam quod evangelizamus vobis, anathema sit (Gal. I). Ex quo edocemur ut etiamsi valde vobis charus sit aliquis, etiamsi magnificus habeatur, et in admiratione sit positus, qui prohibet nos facere quod a Domino praeceptum est: vel rursum imperat fieri quod Dominus prohibuit, exsecrabilis debet esse qui ejusmodi est omnibus qui diligunt Dominum.



 IV.---Item (cap. 23) [a 1Kb] .

Quali affectu vel quali sensu oportet increpare eum qui increpat, etc.



 V.---Item (cap. 24) [b 1Kb] .

Quali affectu quis debet suscipere correptionem, etc.


[Col. 1371B]
 VI.---Item (cap. 25).

Interrog. [c 1Kb] Qui tristatur adversus eum qui se increpat, qualis est?---Resp. Neque periculum peccati agnovit iste, maxime ad Deum, neque lucrum poenitentiae; nec credidit illi qui dixit: Quia, [d 1Kb] qui diligit, diligenter corripit (Prov. XIII); sed se ipsum alienum facit ab illa utilitate, dicens: Corripiet me justus in misericordia, et increpabit me (Psal. X); sed et ad laesionem caeterorum iste talis permanet inter fratres, resolvit enim et impedit animos eorum qui possunt proficere.



 VII.---Item (cap. 15).

Interrog. [e 10Kb] Poenitentem ex corde quomodo oportet suscipi?---Resp. Sicut Dominus ostendit, cum dicit: Quia convocat amicos et vicinos dicens: Congratulamini [Col. 1371C] mihi, quia inveni ovem meam, quam perdideram (Luc. XV).



 VIII.---Item (cap. 72).

Interrog. [f 1Kb] Si frater fratrem contristaverit, quomodo debet emendari?---Resp. Si quidem contristaverit, sicut Apostolus dicit, [g 9Kb] Contristati enim estis, ut in nullo detrimentum [h 1Kb] pateremini ex nobis (II Cor. VII). Non ille qui contristavit emendari debet, sed ille qui contristatus est, [i 1Kb] [et] indicia ejus tristitiae quae secundum Dominum est, debet ostendere. Si [Col. 1372A] vero indifferenter contristavit, id est, non secundum Deum, memor sit is qui contristavit Apostoli dicentis: Si autem propter escam frater tuus contristatur, jam non secundum charitatem ambulas (Rom. XIV). Et cum cognoverit tale delictum esse suum, impleat illud quod a Domino dictum est: Si offers munus tuum ad altare, et recordatus fueris ibi quia frater tuus habet aliquid adversus te, relinque ibi munus tuum ante altare, [j 17Kb] et vade prius reconciliari fratri tuo, et tunc veniens [k 9Kb] offeres munus tuum (Matth. V).



 IX.---Item (cap. 69).

Interrog. Quod si non acquiescit, ut satisfaciat?---Resp. Implere debemus in eo quod a Domino dictum est de eo qui peccavit et non egit poenitentiam, cum dixit: Si autem Ecclesiam non audierit, sit tibi sicut [Col. 1372B] gentilis et publicanus (Matth. XVIII).



 X.---Item (cap. 74.)

Interrog. Quod si, satisfaciente eo qui contristavit, noluerit reconciliari is qui contristatus est?---Resp. Manifesta est de hoc Domini sententia, quae refertur in illa parabola de servo qui rogatus est a conservo suo, et noluit patienter agere: Et videntes, inquit, conservi renuntiaverunt domino suo (Matth. XVIII). Iratus autem dominus revocavit omnem gratiam quam concesserat debiti, et tradidit eum tortoribus usquequo redderet omne debitum.



 XI.---Item (cap. 84.)

Interrog. [l 1Kb] Cum quali affectu obedire oportet ei qui nos ad opus mandati cohortatur?---Resp. Eo [Col. 1372C] affectu quo esuriens parvulus nutrici obtemperat ad ubera invitanti; vel quo affectu [m 19Kb] omnis homo suscipit ab aliquo ea quae ad vitam pertinent: imo [n 21Kb] et si quid amplius, pro eo quod multo est pretiosior futura vita quam praesens, sicut Dominus dicit: [o 67Kb] Quia mandata mea vita aeterna sunt (Joan. XII). Sicut ergo praesens constat in cibo panis, ita aeterna vita constat in opere mandati, sicut ipse Dominus iterum dicit: Meus cibus est ut faciam voluntatem ejus, qui me misit, Patris (Joan. IV).


[Col. 1373A]
 XII.---EX REGULA PATRUM (cap. 7).

[a 1Kb] Hoc etiam addendum fuit, ut frater qui pro qualibet culpa arguitur vel increpatur [b 1Kb] patientiam habeat [c 82Kb] et non respondeat arguenti, sed humiliet se in omnibus secundum praeceptum [d 5Kb] Domini dicentis: Quia Deus humilibus dat gratiam, superbis autem resistit (I Petr. V); et, Qui se humiliat exaltabitur (Luc. XIV).



 XIII.---EX REGULA CUJUSDAM.

Ad primum verbum [e 1Kb] discussionis senioris sive [f 81Kb] oeconomi, sive alicujus fratris, [g 1Kb] venia petenda est, et tandiu in terra prostratus, donec senior discussionem consummaverit. Si autem senior discussionem iteraverit, et ipse [h 1Kb] veniam iterare debet. Si quis [i 1Kb] tardior ad veniam inventus fuerit, sive aliqua [Col. 1373B] verba religioni contraria sive pro excusatione dilecti sui protulerit, mittendus est in carcerem; et poeniteat secundum quod judicaverit senior, usquequo corrigatur. Si autem obstinatus invenitur, separandus est a fratribus.


[Col. 1374A]
 XIV.---Item ex eadem.

Virtus obedientiae expetenda est, et secundum uniuscujusque vires exercenda est: et ad primum verbum senioris omnes qui audierint ex fratribus, assurgere oportet; et qui non surrexerit, veniam petat et poeniteat quantum judicaverit senior, et impleat quod jussum est, licet durum videatur. Obedientia usque ad mortem facienda, secundum exemplum Domini, qui factus est obediens Patri usque ad mortem. Et unumquemque oportet fratri suo servire sicut abbati proprio vel patri. Sicut Apostolus dicit: [j 20Kb] Servite invicem in timore Christi (Eph. V). Et iterum: Omnia vestra [k 1Kb] cum charitate fiant (I Cor. XVI).


[Col. 1374B]
 XV.---EX REGULA FRUCTUOSI (cap. 17).

[l 1Kb] Quisquis frater pro qualibet negligentia vel reatu arguitur, vel excommunicatur, et tamen [m 1Kb] humiliter veniam petit, vel confitetur lacrymabiliter, congrua ei remissionis et indulgentiae medela tribuetur. Procaci autem et persistenti, atque per superbiam vel [Col. 1375A] controversiam deneganti, amplior et districtior animadversio [a 1Kb] flagellorumque penuria irrogabitur.



 XVI.--- [b 1Kb] EX REGULA FERREOLI (cap. 39).

Ad illos vero qui post correctionem impugnantes judicia seniorum nituntur excusare peccatum, et non ad poenitentiam recordatione delicti, sed ad duritiam indignationis nimium migraverint, respicit ista [c 1Kb] sententia: [d 1Kb] ut quandiu a proposita intentione revocentur et [e 1Kb] cum ore mentis manifesta emendatione deponant, secundum arbitrium abbatis arduae omnino subjaceant [f 1Kb] disciplinae, quia non dixerunt, Peccatum meum ego cognosco; sed dixerunt quod [g 1Kb] in Isaia propheta de rebellibus dicitur: Nullus est qui agat poenitentiam [h 1Kb] super peccatum suum dicens: Quid feci (Jer. VIII)?


[Col. 1375B]
 XVII.---EX REGULA AURELIANI (cap. 38).

[i 1Kb] Si quis pro qualibet culpa aut transgressione Regulae increpatur, aut [j 1Kb] disciplinam accipit, arguenti respondere non praesumat, quia peccatum quod hic [k 1Kb] distringitur [l 1Kb] in aeterna examinatione non punitur. Et sic debetis animae [m 1Kb] curam excipere, quomodo aeger curam medici, tenentes illud sacrae Scripturae: Qui abjicit disciplinam, infelix est (Sap. III); et illud: Ego in flagella paratus sum (Psal. XXXVII).


[Col. 1376A]
 XVIII.---EX REGULA TARNATENSI (cap. 5).

[n 1Kb] Pro qualibet etiam culpa qualibet aspera fuerit increpatione correptus, respondere nefas judicet arguenti. Sed humiliando se emendationem delicti doceat secuturam; quia Deus humilibus daturum se gratiam repromisit (I Petr. III).



 XIX.---Item (cap. 8).

[o 1Kb] Increpare junior non audeat seniorem: sed si extra Regulam [p 1Kb] aliquid fieri aut factum esse cognoscit, abbati est aut praeposito reservandum, ut correptione regulari quod reprehenditur, corrigatur. Quaecunque ab aliquo [q 1Kb] absque testibus [r 1Kb] ammittuntur, si ad abbatis notitiam [s 1Kb] pervenerit, secretius emendetur. Si omnibus innotuerit, coram omnibus est reus [t 1Kb] amissi criminis arguendus.


[Col. 1376B]
 XX.---EX REGULA SANCTI COLUMBANI.

[u 1Kb] Si cui injunxerit abbas aut praepositus de fratribus iter agere, ita observandum est, ut seniori junior obediat; si tamen rectum fuerit quod ei indicaverit, observare studeat. [v 1Kb] Si quid praeceperit abbas vel [x 1Kb] oeconomus major, et alius humilior iteraverit oeconomus, ipse obedire debet, indicans tamen in silentio quod praeceperit alius major. Infra monasterium vero [y 1Kb] nullus tamen alio imperio praecellente imperet, nisi qui praeest.



CAPUT LXXVII. DE ZELO BONO QUEM DEBENT MONACHI HABERE.


[Col. 1377A]
 I.---EX REGULA SANCTI BENEDICTI.

[a 107Kb] Sicut est zelus amaritudinis malus, qui separat a Deo et ducit ad infernum, ita est zelus bonus, qui separat a vitio et ducit ad Deum et ad vitam aeternam. Hunc ergo zelum ferventissimo amore exerceant monachi. [b 1Kb] Id est, ut honore se invicem praeveniant, [c 3Kb] infirmitates suas, sive corporum, sive morum, patientissime tolerent: [d 1Kb] obedientiam sibi [Col. 1378A] certatim impendant. [e 1Kb] Nullus quod sib utile judicaverit, sequatur, sed quod [f 1Kb] magis alio; charitatem fraternitatis casto impendant amore: Deum timeant: [g 1Kb] abbatem suum sincera et humili charitate diligant: [h 1Kb] Christo omnino nihil praeponant, qui ad vitam aeternam perducat. [i 1Kb] Amen.



 II.---EX REGULA SANCTI BASILII (cap. 38) [j 1Kb] .

Interrog. Qualem debemus habere charitatem ad [Col. 1379A] invicem?---Resp. Qualem Dominus ostendit et docuit dicens: Diligite invicem, sicut et ego dilexi vos, majorem autem charitatem nemo habet quam ut quis animam suam ponat pro amicis suis (Joan. XV). Si autem et animam poni oportet, quanto magis in aliis votum et studium debet ostendi, sine dubio non secundum humanas voluntates, sed secundum illum prospectum, in quo est commune omnium propositum placendi Deo.



 III.---Item (cap. 39).

Interrog. [a 1Kb] Quomodo poterit quis implere charitatem erga proximum?---Resp. Primum quidem metuens judicium praevaricantis mandatum Domini, quia ipse dixit: Qui non crediderit Filio, [b 16Kb] non habebit vitam, sed ira Dei manet super eum (Joan. III). [Col. 1379B] Tunc deinde velut cupiens ad aeternam vitam pervenire, Quia mandatum ejus vita aeterna est. Primum autem et magnum mandatum est: Diliges Dominum tuum ex toto corde tuo et ex tota mente tua, [c 20Kb] et ex tota anima tua (Luc. X); secundum vero simile illi: Diliges proximum tuum sicut teipsum (Matth. XXII). Et si quis desiderat similis effici Domino dicenti: Mandatum novum do vobis, ut diligatis invicem, sicut et dilexi vos (Joan. XIII). Sed ex communi consensu sentire hoc debemus, quasi beneficium consequamur a fratre; in eo quod diligimus fratrem, [Col. 1380A] debitores ei efficimur, ut eo merito diligamus quod etiam inter gentiles observari solet, sicut Dominus in Evangelio dicit: Si diligitis eos qui vos diligunt, quae vobis est gratia? quia et peccatores et gentiles diligentes se diligunt (Luc. VI). Si autem in aliquo vel laedit nos vel adversetur quis, hunc non solum propter mandatum, sed et propter hoc ipsum quod plus nobis praestat in quo laedit, diligere debemus. Si quidem credimus Domino dicenti: Beati estis, cum exprobrabunt vos, et persequentur, et dicent omne malum adversum vos mentientes propter me: gaudete et exsultate, quia merces vestra magna est in coelis (Matth. V).



 IV.---Item (cap. 40).
[Col. 1380B]

Interrog. [d 1Kb] Quomodo intelligitur quis si zelo Dei moveatur adversus fratrem, aut a propria iracundia?---Resp. Si ad omne peccatum fratris, patitur illud quod scriptum est: [e 17Kb] Consumpsit me zelus domus tuae, quoniam obliti sunt verborum tuorum inimici. Manifestus est enim in hoc Dei zelus. Verumtamen etiam in his oportet [f 19Kb] prudenter omnia dispensari. Si ergo hunc affectum etiam antea non habuit in animo suo, motus suos sciat magis ex passione quam ex Deo descendere, et in nullo posse officium pietatis implere.




[Col. 1379]
S. BENEDICTI ANIANENSIS EPISTOLAE.


[Col. 1379]
EPISTOLA PRIMA. AD MONACHOS ANIANENSES. Scripta in extremis.
[Mabill., Act. ord. S. Bened., saec. IV, pag. 216.]

Summae in Domino beatitudinis ac felicitatis Georgio monasterii Aniani abbati, et cunctis filiis ac fratribus nostris bene et vigilanter sub norma Patris degentibus Benedicti, ultimus omnium abbatum Benedictus optat jam in extremis positus salutem.

Super omnibus igitur quae meum ardent animum, et prae cunctis curam inquirunt rebus, hoc est quod de vestro maxime sollicitor vitae regularis ordine. Nempe nequaquam ullo modo ignoro vos nobiliter desudare, et nostri fidelissime fore memores, neque ullo indigere adhortationis verbo. Verumtamen in ultimis constitutus, ignorans utrum jam vos videre queam, urgenti erga vos charitate animum, nonnulla tam per fideles verba amicos quamque per epistolas curavi dirigere. Denique ipsi nostis qualiter totis quantum valui nisibus, quandiu potui, et [Col. 1380D] vitae et exhortationis exempla monstravi sollicitus vobis. Nunc, fili mi [Al., Filium Dei], precor, et per ipsum testor Deum, ut unanimes in charitatis nexu idem sitis sapientes, neque ullos, quos vel mecum adduxi, vel alicubi propter aliquod exemplum aut pro aliqua re misi, quasi habeatis extraneos: sed quicunque ad vos iterum ex illis reverti voluerit, et regulariter vobiscum versari, pie benigniterque velut fratres recipite, ut decet. Deo enim gratias, non deerit vobis corporale subsidium. Omnibus autem generaliter, maxime vero illis quos nobis in amicitia junctos nostis, diligentissimum semper attendite affectum, et ut potestis, aliis pauperioribus quae supersunt vobis necessaria monasteriis ministrate. Abbati quoque Modario de monasterio [Col. 1381A] sancti Tiberii auxilium, in quibus indiguerit, ferte; et de his et de aliis, veluti in vita nostra, magis autem post mortem agite meam. Sicut ergo multa monasteria dudum vitiata jam aliquid emendationis a nobis accepisse videntur largiente Deo, ita omnimodis nunc cavete, ne (quod absit te posco, misericors Domine) sinistram viam. . . . . scilicet queant ullo tempore tenere. Monasterio vero Indae velut fratribus estote juncti unicis. Helisacar quoque, qui prae omnibus super terram omni tempore vobis exstitit amicus fidelissimus canonicorum, et fratres ipsos in eo habetote semper loco, et ad eum semper sit refugium vestrum. Sed vobis ita nunc suggero, quia ignoro utrum in praesenti vos videam saeculo. Jam septimo Idus Februarii acerbissimo, dante misericordia Christi. . . tactus [Col. 1381B] verbere, nihil aliud quam ultimum celeri (sic) exspecto diem vocationis.


[Col. 1381B]
EPISTOLA II. AD NIBRIDIUM ARCHIEPISCOPUM.
[Hug. Menard., Conc. Regul.]

Venerabili in Christo Patri [a 1Kb] Nibridio archiepiscopo Benedictus ultimus omnium abbatum abbas sempiternae felicitatis salutem opto.

[b 1Kb] Eia, vir Dei, parcat modo charitas, ac dilectio, [Col. 1382A] seu benevolentia, qua semper modo, in quantum potes, sive per temetipsum, seu familiares et amicos, [ [c 1Kb] necnon] per omnia monasteria, quocunque potueris transmittere, ut orationes tam in psalmis quam in missis pro me ad Dominum fundere non cessent, quia modo valde mihi necessarium est. Scito, Pater dilecte, quia jam in extremis pugno, ad finem curro, jam anima a corpore separatur, et in hac luce oculis corporeis te minime videre spero. Ille qui potest facere de immundo mundum, de peccatore justum, de impio justum, faciat nos pariter regno perfrui sempiterno, ibique cum omnibus sanctis cantare canticum novum. Supplico, charissime Pater, ut sicut [d 1Kb] mercedem habuisti semper de fratribus, qui degunt in monasterio Aniano, ita semper, dum anima a corpore egredietur, melius ac [Col. 1382B] melius habeatis in vestra sancta dilectione. Omnes illis in partibus amicos, familiares, et propinquos commendo. [e 1Kb] In monasterio quoque nostro totis nisibus, sic credo, facietis arguendo, obsecrando, increpando, ut libera voce cum Psalmista aliquando dicere valeatis: Justitiam tuam non abscondi in corde meo: veritatem tuam et salutare tuum dixi. Jam omnia in charitate et discretione agite; vosque Trinitas sancta custodiat, et praemia largiatur aeterna. Amen.




[Col. 1381]
S. BENEDICTI ANIANENSIS OPUSCULA. (C,G)*



I. Testimoniorum nubecula de incarnatione Domini, sancta et individua Trinitate et iteratione baptismatis devitanda pernicie. [Col. 1381D]
(Baluz. Miscellanea sacra, tom. II, pag. 85.)

Benedictus filio Guarnario salutem.

Nubem hanc testimoniorum catholicae fidei direxi tibi, quoadusque Domino favente redeam, tuae memoriae commendandam ne otio torpeas, sed magis magisque provectu orthodoxi dogmatis fulciaris, quo tibi et aliis mente ac spiritu sufficiens esse possis; quatenus de indicis sagaciter strenuus, juxta testimonium Joannis evangelistae testis existens idoneus, refellendo scilicet detestandam Felicianam haeresem nuperrime redivivam, inquiens ita: Haec autem scripta sunt ut credatis quia Jesus est Christus, Filius Dei, et ut credentes vitam habeatis in nomine ejus. Quid ad haec dicitis, insani, quia garritis Jesum Christum Filium non esse Dei, dum iste evangelista dilectus et a Deo electus dixerit hanc sibi esse occasionem scribendi hoc Evangelium ut crederent quia Jesus est Christus, Filius Dei; ille, inquam, qui ab angelo nuntiatus est, et nomen illi impositum est Jesus, dum venit ad virginem [Col. 1382D] dicens: Paries filium, et vocabis nomen ejus Jesum. Hic utique Jesus, qui natus est ex virgine Maria, Filius est Dei, sicut testatur iste evangelista, ut et omnes in hac fide vitam possint habere sempiternam in nomine ejus. Quid de vobis aestimandum est qui eum non creditis Filium esse Dei verum, sed adoptivum, nisi forte ut nunquam habeatis vitam aeternam? Dicunt itaque assumptionem et adoptionem unum esse, et Jesum Christum, secundum quod homo est, propter assumptionem humanitatis necessario adoptivum esse, non intelligentes quanta est haec absurditas quae sequitur eos. Nam si adoptivus est propter assumptionem, igitur Filii persona adoptiva est, quia Filius assumpsit hominem; et est tunc nepos Deo Patri: quod quam impium sit [Col. 1383A] nullus aestimo fidelium ignorat; quod etiam abdicandi naevo in potiori nube testimoniorum, quam penes me habeo, plenius, cum venero, imo abundantissime lectitabis. Interdum et semper doceto Jesum esse Christum Filium Dei verum in utraque natura. Quia sicut Filius Dei vere est filius hominis, ita filius hominis vere est Filius Dei. Errare autem haereticos haec maxime causa facit, dum aut ignorant aut nolunt advertere in Domino Jesu Christo, sicut unam personam, ita esse duas substantias, Deum ex Deo Patre, et hominem ex homine matre, et quae de se ipse Dominus secundum dispensationem carnis assumptae loquitur deputant divinitati; ut est illud: Pater major me est; et illud: Jesus fatigatus ex itinere; vel illud: Flevit Lazarum; vel [Col. 1383B] alia hujusmodi quae leguntur. Quod si vellent, pulchre ostendit quod Deus ex duabus naturis est, advertere illud Apostoli, Deus erat in Christo mundum reconcilians sibi; vel illud Evangelii, Verbum caro factum est et habitavit in nobis, non dubitarent, ut superius dictum est, confiteri in una persona duas esse substantias, et ubi audiunt, Pater major me est, secundum humanitatem acciperent; ubi vero audiunt, Ego et Pater unum sumus, secundum divinitatem dictum non dubitarent, sicut ex ejus operationibus datur intelligi.

Secundum hominem enim esurivit, ut veram carnem ostenderet. Secundum autem Deum de quinque panibus quinque millia hominum saturavit, ut se Deum virtutibus approbaret. Secundum hominem [Col. 1383C] sitivit, sed secundum Deum Samaritanam viva aqua refecit. Secundum hominem navem ascendit, sed secundum Deum siccis pedibus super mare ambulavit. Secundum hominem in navi dormivit, sed secundum Deum ventis et fluctibus imperavit. Secundum hominem in cruce pependit, sed secundum Deum paradisum latroni donavit. Secundum hominem passus mortem gustavit, secundum vero Deum semetipsum a mortuis suscitavit. Si haec et similia vellent sapienter discernere, et unicuique substantiae quod suum est deputarent, facile poterant rectae fidei cursum tenere, et non pro ejus beneficiis, quae pro nobis redimendis in forma servi suscepit vel passus est, divinitati ejus contumelias irrogarent, et ubicunque legunt in Scripturis secundum humanitatem [Col. 1383D] aliquid quod minus loquatur divinitas, sed pro dispensatione carnis assumptae hoc protestetur humanitas, naturae unicuique propria recognoscerent, et divinitatis aequitatem derogare desisterent. Nam nos, sicut eum Deum legimus, ita nec majorem nec minorem Deum usquam legimus, nec credere religiosa mente debemus. Sed ad haec Arianus persistit et dicit: Fieri non potest ut non Filius minor Patre credatur. Apud homines ideo minorem filium generat pater quia et ipse minor est generatus a patre. Idcirco crescente filio pater senescit, et moriendo patre filius succedere comprobatur, et melior ac potentior patre nonnunquam efficitur. Apud Deum vero non ita est: quia ubi crescere vel senescere [Col. 1384A] divinitas non habet, hoc est dignum ut filium dilectio habeat aequalem, quia non potest (pati) plenitudo minorem. Ideoque perfectus perfectum generat, omnipotens omnipotentem, plenus plenum. Et quia aetatis incrementum non habuit, minorem generare non potuit. Sed omnino qualis est Pater, talem et Filium esse cognosce, sicut ipse dicit: Qui me videt, videt et Patrem; et alibi: Qui non honorificat Filium, non honorificat Patrem, qui misit illum. Sed forte, quia audis missum, ideo putas minorem? Rogo te, Deum credis esse Filium, an non? Sine dubio responsurus es, Deum. Quia etsi tu negare volueris, sanctis Scripturis convinceris, dicente Apostolo: Ex quibus Christus secundum carnem, qui est super omnia Deus benedictus in saecula; et Joannes in Epistola sua: [Col. 1384B] Ut simus, inquit, in vero Filio ejus, qui est verus Deus et vita aeterna; et Thomas: Deus meus, inquit, et Dominus meus; et Melchisedech summus sacerdos: Benedictus, inquit, Abraham Deo excelso, qui creavit coelum et terram. Vides quia non solum Deus, sed Deus excelsus, Melchisedech vocibus comprobatur. Testis est et Osee propheta dicens: Firmans coelum et creans terram, ego Dominus Deus tuus, cujus manus creaverunt omnem militiam coeli. Si ergo Deus est Filius, imo quia Deus est, quia per ipsum facta sunt omnia, et non solum non minor sed excelsus Deus, interrogo te utrum Deus ubique sit, an forte localiter, cum impium sit negare quod ubique sit Deus. Et si ubique est, quaeso te, ubi missus est? Sed missionem Filii incarnationem ejus [Col. 1384C] intellige, ipso Apostolo exponente: Misit, inquit, Deus Filium suum factum ex muliere, factum sub lege. Denique de ipso legimus in Propheta: Coelum et terram ego impleo, dicit Dominus; et evangelista: De plenitudine, inquit, ejus nos omnes accepimus. Et si omnia ipse implet, ubi missus est eujus majestate plena sunt omnia? Sed adhuc forte dicis, sicut habet carnalis intellectus, inter gignentem patrem et genitum filium non potuisse fieri nisi ut aliquod fuisset spatium: spatium horae faciunt, horae tempus designant, ac sic si tempus anteponis filio, non omnia per ipsum facta fateris. Et ubi est illud: Omnia per ipsum facta sunt. Certe secundum tuam propositionem respondeo, qui dicis fuisse Patrem aliquando sine Filio. Utique legimus pariter [Col. 1384D] in Apostolo, Christum Dei virtutem et Dei sapientiam. Et ipse de se Dominus loquitur: Ego sum via, veritas et vita. Si ergo fuit Pater sine Filio, sicut tu dicis, fuit sine virtute, fuit sine sapientia, fuit sine vita, fuit sine veritate. Sed quia sine his nunquam fuisse Pater credendus est, hoc convenit saluti tuae ut juxta fidem catholicam consempiternum Patri et aequalem Filium fatearis, quia et virtus ejus legitur sempiterna, dicente Apostolo: Sempiterna quoque virtus ejus et divinitas. Similiter et de veritate ejus, dicente Psalmista: Et veritas Domini manet in aeternum. Solent etiam istam velut quaestionis calumniam generare. In tantum, inquiunt, major est Pater ut priori semper nominetur loco. Etiamsi priori semper [Col. 1385A] loco nominaretur, valde videbatur esse conveniens; quia ex ipso est Filius, non ille ex Filio. Tamen ut aequalitatem agnoscas, audi in Scripturis, ubi etiam prior Filius nominatur. Joannes evangelista ait: In principio erat Verbum, et Verbum erat apud Deum, et Deus erat Verbum. In Verbo itaque Filium indicavit. Et Apostolus ad Ephesios: An nescitis quia omnis fornicator aut immundus non habet haereditatem in regno Christi et Dei? Ecce et hic priori loco Filius nominatur. Et ad Galatas Paulus apostolus: Non ab hominibus, neque per hominem, sed per Jesum Christum et Deum Patrem. Et ad Thessalonicenses: Ipse autem Dominus Jesus Christus et Deus Pater, quia dilexit nos. Ad Corinthios: Secundum gratiam Domini [Col. 1385B] nostri Jesu Christi, et charitas Dei Patris, et communicatio sancti Spiritus cum omnibus vobis. Et ipse Dominus dicit: Ego et Pater unum sumus. Non dixit, Pater et ego. Et alibi: Qui me videt, videt et Patrem. Et iterum: Qui non honorificat Filium, non honorificat Patrem, qui misit illum. Ecce quoties priori loco Filius nominatur. Sed quia in Patre et Filio aequalitas est, nullum praejudicium nec ante nec postea nominatus alteri poterit exhibere; quia nulla est diversitas ubi est aequalis in utroque divinitas. Sed ideo sic legimus quia humana locutio aliter se non valet expedire nisi ut cum unum dixerit, sic alterum dicat. Ecce ut agnoscant quia ibi nihil majus minusve est, cesset quaestio de Patre anterius nominato: quia ubi una est substantia, una deitas, et incorporalis immensitas, [Col. 1385C] nulla est disparilitas vel diversitas aestimanda. Ubi enim unus Deus creditur, ibi minor et major excluditur. Nescit enim numerum unitas, gradum non admittit aequalitas, sicut scriptum est: Non ascendes per gradus ad altare meum. Et ideo auferat contentionem et teneat cum catholica inseparabilem Trinitatem sine permixtione conjunctam, sine separatione distinctam; quia Pater et Filius et Spiritus sanctus Deus verus, plenus, et unus est. Ipsa enim per se ratio docet quia unus nec posteriorem recipit nec priorem, comparationem vel separationem nescit habere qui solus est, minor non potest esse qui plenus est; quia perfectioni nec addi quidquam nec minui post. Credantur ergo tres personae, sed [Col. 1385D] non tres substantiae, tres proprietates, sed non tres potestates. Ita una sine principio sempiternitas, sicut una sine fine majestas. Sine auctore Pater, sine tempore Filius, sine majore Spiritus sanctus. Nos enim catholici Dominum Deum nostrum Jesum Christum et minorem dicimus Patri et aequalem; minorem propter humanitatem assumtam, quia, cum in forma Dei esset, formam servi induere dignatus est. Aequalem vero dicimus propter deitatis sempiternitatem, qua ex Patre parte existens Filius consempiternus est Patri. Quare ergo nobiscum non confitentur aequalem, cum nos illis non negemus minorem? praesertim cum utrumque utrique in Scripturis sanctis legimus, dicente evangelista: Propterea, inquit, quaerebant eum interficere [Col. 1386A] Judaei, quia non solum solvebat sabbatum, sed etiam patrem suum dicebat Deum, aequalem se faciens Deo. Ecce impietas Judaeorum dicit aequalem, et non veretur dicere Christianus minorem? Et alibi idem Evangelista ait: Qui non honorificat Filium, non honorificat Patrem, qui misit illum. Aequalis enim honor nonnisi aequalibus exhibetur. Et alio loco idem dicit: Sicut Pater suscitat mortuos et vivificat, ita et Filius quos vult vivificat. Audi dicentem quos vult, et aequalem eum Patri ac suae potestatis esse cognosce. Et non dicas eum minorem, quia nusquam in Scripturis sanctis id reperies, sed sicut ipse Philippo dicit: Qui me videt, videt et Patrem, et omnia quae Pater facit. Vel illud: Deus erat Verbum. Et Apostolus, ut memoravimus: Qui est, inquit, super [Col. 1386B] omnia Deus benedictus in saecula. Non potest minor credi qui est super omnia Deus benedictus in saecula. Et alibi Apostolus: Qui cum in forma Dei esset, non rapinam arbitratus est esse se aequalem Deo. Quare hoc? Quia nemo rapit nisi quod non habet. Ille ergo qui habebat aequalitatem, non est arbitratus rapinam; sed quam rebellis angelus assumere voluit per rapinam, Christus possidet per naturam. Quia vero est verus Deus audi beatum Joannem dicentem in Epistola sua: Et simus, inquit, in vero Filio ejus Jesu Christo. Hic est verus Deus et vita aeterna. Audis verum Deum, et praesumis dicere minorem, et non confiteris aequalem. Dicit etiam beatus apostolus ad Titum: Exspectantes beatam spem et adventum gloriae magni Dei. Nescio qua fronte [Col. 1386C] minor esse dicatur quem magnum Deum Apostolus profitetur. Hoc etiam perfidus error dicere solet, quod ubi in Scripturis legimus aut solum Deum aut solum altissimum aut solum sapientem, hoc non de Trinitate dici, sed de solo Patre accipi debeat: quod quam absurdum sit ita sentire de hoc uno testimonio convincatur. Dicit enim Apostolus: Cognito soli sapienti Deo. Non intelligunt quia non dixit soli sapienti Patri, sed soli sapienti Deo, quae est Trinitas. Nam dum soli Patri hoc deputant, Filium insipientem blasphemant. Et quomodo eum Apostolus sapientiam Dei esse dicit si solus Pater est sapiens, cum nullus sapiens possit esse nisi per sapientiam suam? Et ubi est illud quod ad Colossenses idem Apostolus protestatur de Christo Jesu, in quo [Col. 1386D] sunt omnes, inquit, thesauri sapientiae et scientiae absconditi? Unde agnoscant quam stultum sit quod proponunt. Et ubicunque aliquid similiter legunt, non uni personae deputant, sed beatae Trinitati, quae sola summus Deus et verus est. Nam et de Spiritu sancto sic dicit Apostolus: Alii quidem datur sermo sapientiae, alii autem sermo scientiae, secundum eumdem Spiritum. Si ergo per Spiritum sanctum, sicut verum est, et sapientiae et scientiae sermo donatur, quomodo solius Patris personae hoc potest ascribi quod solus sit sapiens, nisi, ut dictum est, aeque vere Trinitati ista conveniant? Solent etiam dicere: Ideo minor est Filius quia visibilis, Pater autem invisibilis. Non intelligunt quia nec Filius in substantia [Col. 1387A] deitatis suae sit visibilis, nisi in assumpto homine, qui et Christus dicitur. Nam Filius Dei, id est, Verbum quod erat in principio Deus apud Deum, per quem facta sunt omnia, videri in sua substantia non potest, sicut nec Pater in substantia sua. Interrogo autem sine sui injuria illum ipsum qui dicit quod visus sit Filius Dei, utrum animam suam visibilem an invisibilem fateatur, et cum dixerit invisibilem, sicut et verum est, dicatur ei: Si creatura, id est anima tua, invisibilis est, creator utique Deus, creator universitatis, quomodo potuit esse visibilis? Sed ideo induit carnem, quae videri potuit, quia deitas ab homine videri non potest. Hac carne major est Pater et aequalis Verbo, major carne, aequalis ei per quem fecit nos, major eo qui factus [Col. 1387B] est propter nos. Nam quod Deus sit Filius, licet multa testimonia superius posita evidenter perdoceant, tamen adhuc pauca credidi subjungenda. In Genesi scriptum est: Creavit Deus hominem ad imaginem suam. Ecce hic Deum agnosce, quia et hominem ipse creavit. Et Isaias dicit de Joanne praecursore Domini: Rectas facite semitas Dei nostri. Cujus Dei nisi utique Filii, quem in carne venisse non dubitamus? Et paulo post: Confortate manus dissolutas, et genua debilium roborate. Dicite, pusillanimes: Ecce Deus vester in fortitudine veniet, et salvabit vos, et tunc aperientur oculi caecorum: quod utique in adventu Christi completum esse cognoscimus. Psalmista etiam dicit: Omnes gentes quascunque fecisti venient et adorabunt coram te, Domine, [Col. 1387C] quoniam magnus es et faciens mirabilia, tu es Deus solus. Non puto aliquem esse tam impium qui neget Filium Dei et mirabilia fecisse et universas gentes creasse, nisi forte Judaeos. Et alibi Isaias, cum adventum Christi per virginem nuntiat, dicit inter caetera: Et vocabitur nomen ejus admirabilis, consiliarius, Deus fortis. Sed et beatus apostolus: Omnes enim nos manifestari oportet ante tribunal Christi. Et ut agnoscas Deum esse Christum, sic alibi dicit: Omnes stabimus ante tribunal Dei. Vivo ego, dicit Dominus, quia mihi flectetur omne genu. Utique de Christo dicit, quem ad judicandum vivos et mortuos venturum esse credimus. Psalmista voces angelicarum faciens cum Christus ascendisset: Tollite, inquit, portas principes vestras, et elevamini portae aeternales, [Col. 1387D] et introibit rex gloriae. Illis quasi interrogantibus quis esset iste rex gloriae respondit: Dominus fortis et potens, Dominus virtutum, ipse est rex gloriae. Et ne forte de Patre dictum putent, quomodo multa absurde intelligunt, audiant Apostolum huic versiculo consentientem: Si enim, inquit, cognovissent, nunquam Dominum gloriae crucifixissent.

Cum tam praesentibus quam praeteritis testimoniis, quae de Scripturis sacris posita sunt, Deus esse Filius demonstretur, miror qua fronte eum aliqui minorem dicendo blasphemare non metuunt, cum nusquam omnino Deus minor esse legatur, nisi, ut dictum est, propter dispensationem carnis assumptae, in qua non solum ab angelis minoratus est, [Col. 1388A] sicut dicit Apostolus, Eum autem qui modicum quam angeli minoratus est vidimus Jesum propter passionem mortis, sed et matre sua junior invenitur, sicut jam diximus. Secundum hanc ergo regulam duas in Christo crede substantias, Deum verum et hominem verum. Secundum hominem morti subditur, sed secundum Deum auctor vitae esse cognoscitur, dicente beato Petro: Petistis virum homicidam donari vobis, auctorem vero vitae interfecistis. Secundum hominem: Tristis est anima mea usque ad mortem; sed secundum Deum: Potestatem habeo ponendi eam et iterum sumendi eam, et nemo eam tollit a me, sed ego eam pono a memetipso..

Hinc etiam occasionem calumniandi solent (accipere) quod Dominus in Evangelio dixerit: Non [Col. 1388B] potest Filius a se facere quidquam nisi quod viderit Patrem facientem. Quod carnalis sensus non intelligens ideo dictum ut se ex Patre esse ostenderet, putat Deum Patrem et Filium, quomodo inter homines fieri solet, velut ipse Pater artifex Filium suum artificium suum vult edocere, ut quod viderit Patrem operantem Filius specialiter imitetur. Quod quam absurdum sit de Deo Patre omnipotente ita credere, qui est incorporeus, invisibilis, inaestimabilis, et immensus, qui cordis oculos sanos habet evidenter potest agnoscere. Nam qui sic sentiunt, interrogandi sunt mundus iste quem cernimus a quo sit factus. Utique a Filio minime denegabunt, attestante evangelista et dicente: Omnia per ipsum facta sunt, et sine ipso factum est nihil. Dicant ergo ubi vidit Filius Patrem [Col. 1388C] ante facientem alium mundum, ut sic postmodum ille istum crearet, praesertim cum apud potentiam Dei voluisse creasse sit, sicut legimus: Ipse dixit, et facta sunt. Sed sublato cordis velamine bene facerent credere Filium in Patre et Patrem esse in Filio, quia divinitas ubique tota et praesens tam Patris quam Filii, quam Spiritus sancti, sine se esse nusquam potest, sicut ipse dicit: Ego in Patre, et Pater in me; et cognoscerent quid sit videre Filii ut una est substantia, ita una voluntas, una potentia, una gloria, nihil ibi majus nihilque minus esse credentes. Si enim nos homines terreni quod facere volumus corpore animae nostro ante meditationis insinuatione praemissa, sapientia exsequente, perficimus, et quodammodo consilium innatum in mente nostra, [Col. 1388D] prius intus in corde agimus quod facere disponimus, quae tamen absque ulla participatione sensuum indissociabiliter una mens efficit, quomodo non Deus Pater sapientiae suae cum Deo Filio, quae est sapientia sua in se manente, quia ipse est, ut saepe diximus, sapientia et virtus Patris, et in una voluntate cuncta et una operatione perficit, et ea haec alia Pater facit, alia Filius? Sed eadem quae Pater facit, ipse et Filius facit, sicut ipse testatur: Quaecunque, inquit, Pater facit, haec eadem et Filius similiter facit. Sed ideo dixit: Non potest Filius a se facere quidquam nisi quod viderit Patrem facientem, ut nos cognoscamus et credamus quia ex Patre est Filius, et non ex semetipso vel aliunde, sed consempiternus [Col. 1389A] Patri, quia Pater in se est, semper perfectus exstitit. Nec enim aliquando, quomodo Ariani blasphemantur, fuit sine Filio Pater. Ergo imperfectus fuit. Ergo fuit sine Verbo, et sicut jam memoravimus, fuit sine sapientia, sine veritate, sine vita, sine justitia, sine virtute; quia istae omnes species divinitatis secundum Scripturas Filius esse noscuntur. Sed quia sine his virtutibus Patrem unquam dici fuisse blasphemum est, hoc justum est, convenit ut consempiternum et coaequalem Patri Filium fatearis. Si enim Deus in cordibus nostris, cum loquitur miro modo, loquitur sine sono, putas quomodo potest loqui Filio suo, qui est Verbum ejus? Sic ergo cogita, quod incorporaliter locutus est Filio sicut et incorporaliter Pater genuit Filium. Nec enim sic [Col. 1389B] docuit quasi indoctum genuerit; sed hoc est eum docuisse quod est doctum et scientem genuisse, et hoc est Docuit me Pater, quod est Scientem genuit me Pater. Quomodo autem a se nihil potest facere Filius, de quo Propheta testatur et dicit: Deus autem in coelo sursum, et in terra deorsum, omnia quaecunque voluit fecit?

Sed forte dicturus es hoc de Patre dictum. Redi ad evangelistam dicentem de Filio quia omnia per ipsum facta sunt et sine ipso factum est nihil. Qui etiam loquitur ad Moysen: Vade, inquit, dic filiis Israel, Deus patrum vestrorum misit me ad vos. Illo respondente et dicente: Dic mihi nomen tuum, nam non credent mihi; post haec adjiciens Deus dixit ei: Vade, dic filiis Israel: Ego sum qui sum, et qui [Col. 1389C] est misit me ad vos. Et ne de Patre dictum accipias, audi beatum apostolum huic loco consentientem et quodammodo ipsum testimonium exponentem ad Corinthios: Dei, inquit, Filius, qui praedicatus est vobis per me et Silvanum et Timotheum, non fuit in illo Est et Non, sed Est in illo fuit. Quotquot enim promissiones Dei sunt, in illo Est. Audi populum cum Moyse concordantem, et tu noli a fide catholica discordare. Nam si Ecclesiam catholicam interrogas de Patre quid sit, dicit: Deus. Si de Filio, dicit: Deus. Si de Spiritu sancto, dicit: Deus. Et tamen non dicit tres deos, ne gentibus comparetur, qui plures deos errore suo decepti confingunt, sed credit Scripturae dicenti tam Novi quam Veteris Testamenti, quia Deus unus est, et unus major, alter [Col. 1389D] minor non est, ut Ariani dicunt. Unus dici non potest major: aequalitas unitatem includit. Quomodo autem tres et unum credamus adverte. Unitatem facit aequalitas virtutum, trinitatem proprietas personarum. Audite quomodo ipse intelligendam aequalitatem suam et Patris docuerit. Ego, inquit, et Pater unum sumus. Aliud est unum, aliud sumus. Nam cum dicit sumus, personas significat; cum dicit unum, substantiam divinitatis designat. Unum sumus, id est, justitia sumus eademque sapientia, virtus indivisa, par gloria. Quae cum ita sint, contentio auferatur et fides integra teneatur.

Dicunt etiam: Ideo major est Pater quia et immortalis. Interrogandi sunt utrum Filium in substantia [Col. 1390A] deitatis suae mortalem esse fateantur. Quod si dixerint, quam contra rationem dicant omnis homo agnoscere potest qui etiam humanam animam immortalem esse non ambigit. Sed hoc eis dicendum, quod secundum carnem passus dicatur et mortuus; nam secundum divinitatem, qua semper exstitit et universa creavit, immortalis permaneat.

Dicunt etiam esse visibilem. Quod quam absurdum sit agnoscant qui hoc dicunt. Cum nec anima humana possit esse visibilis, quanto magis Deus in sua substantia? Sed ideo carnem assumpsit, quae poterat videri, quia deitas corporeis oculis non poterat intueri. Haec interim de aequalitate Patris ac Filii ad praesens dicta sufficiunt. Nam de aequalitate operum Trinitatis, id est, Patris et Filii et Spiritus sancti, [Col. 1390B] paulo post, donante Domino, de Scripturis sanctis monstrabimus.

Nunc vero de sancti Spiritus deitate pauca de multis testimoniis sunt ponenda; quem non solum minorem asserere, sed etiam Deum omnino dicuntur haeretici denegare. Audiant pauca de deitate Spiritus sancti. In Genesi dicit sermo divinus: Spiritus Domini ferebatur super aquas, hoc est, eminentia potestatis, non inopia necessitatis. Et in Evangelio: Spiritus est Deus, et eos qui adorant eum, in spiritu et veritate oportet adorare. Et ne forte de Patre dictum intelligas, et non de Spiritu sancto, audi quod sequitur: Spiritus ubi vult spirat. Audi ubi vult, et suae potestatis eum esse non dubites. Et Apostolus ad Corinthios dicit: Divisiones gratiarum sunt, idem [Col. 1390C] autem spiritus. Et divisiones ministrationum sunt, idem autem Dominus. Et divisiones operationum sunt, idem autem Deus, qui operatur omnia in omnibus. Et ut cognoscas ipsum Spiritum nominatum Dominum et Deum, audi inferius quomodo conclusit: Alii quidem datur per Spiritum sermo sapientiae, alii autem sermo scientiae secundum eumdem Spiritum. Alteri fides in eodem Spiritu, et reliqua. Et sic conclusit: Haec autem omnia operatur unus atque idem Spiritus, dividens singulis prout vult. Qui divina munera prout vult dispensat, legem superioris ignorat. Agnosce tandem quia qui prout vult dividit, nullis subditus esse probatur, sed suae potestatis esse dignoscitur. De summa enim potestate descendit voluntas cui nulla contradicit auctoritas. Et ad [Col. 1390D] Hebraeos similiter dicit (de) Spiritus sancti distributionibus secundum suam voluntatem; et quis iste sit distributor ac divisor ad Romanos evidenter ostendit dicens: Unicuique sicut Deus divisit mensuram fidei; et ad Corinthios: Nescitis, inquit, quoniam templum Dei estis, et Spiritus Dei habitat in vobis, et reliqua. Et quis iste Deus sit cujus templum prohibet violari ait in sequentibus: Nescitis quia membra vestra templum est Spiritus sancti. Et quis esset iste Spiritus sanctus, cujus templum essemus, sic concludens demonstrat: Glorificate, inquit, et portate Deum in corpore vestro. Agnosce Spiritum sanctum evidenter Deum, et desine blasphemare. Et in Actibus Apostolorum beatus Petrus ad Ananiam, qui Deo [Col. 1391A] voverat oblationem, et postmodum exstitit indevotus, sic dicit: Quis compulit te mentiri Spiritui sancto? Non es mentitus hominibus, sed Deo. Ecce et hic eum evidentissime Deum esse beati Petri attestatio manifestat. Item ibi dixit Spiritus sanctus: Segregate mihi Paulum et Barnabam ad opus ad quod elegi eos. Et beatus Paulus inibi dixit: Attendite, inquit, vobis et universo gregi in quo vos Spiritus sanctus posuit apostolos regere Ecclesiam Dei quam acquisivit sanguine suo. Et quis esset iste qui apostolos segregat et mittit idem Paulus ad Corinthios declarat dicens: Et quosdam, inquit, posuit Deus in Ecclesia primum apostolos, secundum prophetas, tertio doctores, et reliqua. Ecce ubi Spiritum sanctum Deum luce clarius demonstravit. Et quem in Actibus [Col. 1391B] Spiritum sanctum dixit, ad Corinthios Deum esse manifeste confessus est. Dicit enim idem vas electionis ad Judaeos: Bene Spiritus sanctus de vobis prophetavit per os Isaiae prophetae. Et quis esset iste Spiritus sanctus qui in prophetis locutus sit, beatus David exprimit dicens: Audiam quid loquatur in me Dominus Deus. Et beatus Petrus in Actibus apostolorum: Ut impleretur, inquit, Scriptura quam praemisit Deus per os prophetarum suorum. Et hic agnosce quod eum Deum evidenter declarat qui per os prophetarum locutus est, sicut Zacharias in Evangelio ait: Benedictus, inquit, Dominus Deus Israel, quia visitavit et fecit redemptionem plebi suae. Et post pauca ait: Sicut locutus est per os sanctorum prophetarum suorum. Agnoscis Dominum Deum esse Spiritum [Col. 1391C] sanctum, qui per os prophetarum locutus est. Quod nec impii Judaei denegant. Qui si Deus non esset, non in baptismo in uno nomine deitatis Patri et Filio sociaretur, sicut scriptum est ubi regulam baptismi posuit ipse Dominus. Ite, inquit, baptizate omnes gentes in nomine Patris, et Filii, et Spiritus sancti. Quod solum testimonium deberet haereticis sufficere ad credulitatem inseparabilis Trinitatis, quia nec ipsi audent aliter baptizare, ne regulam Domini corrumpere videantur. Et ubi unum nomen dicitur, ibi major et minor excluditur. Et in secunda Epistola ad Corinthios: Gratia Domini nostri Jesu Christi et charitas Dei et communicatio sancti Spiritus sit cum omnibus vobis. Ut agnoscas Patris et Filii et Spiritus sancti unam esse substantiam [Col. 1391D] ac divinitatem, audi Isaiam prophetam dicentem: Quis appendit tribus digitis molem terrae? Nam et singulariter invenimus in Scripturis digitum sanctum Spiritum nominatum. Ut est illud in Evangelio ubi ait: Si ego in digito Dei daemonia ejicio; quod alius evangelista declarat dicens: Si ego in Spiritu Dei ejicio daemonia. Et magi Pharaonis victi signis dicunt: Digitus Dei est. In Pentecosten, quod etiam ante adventum Christi Judaei colebant, digito Dei, id est Spiritu sancto, inscriptas tabulas Moyses accepit; et quae tunc in lapideis tabulis praefigurata sunt corda durissima Judaeorum post ascensionem Domini in carneis tabulis, id est in cordibus discipulorum, visibiliter dignatus est apparere in ipsa specie ignis, in [Col. 1392A] qua Moysi in deserto apparuit: de quo credimus Isaiam dicere: Dominus noster ignis consumens est. Et sicut legimus quod nemo noverit cogitationes hominum nisi Deus, quomodo Spiritus sanctus non est Deus, quia etiam non solum in homine est, sed et quae inter sunt scire dignoscitur, dicente Apostolo: Spiritus enim omnia scrutatur, etiam profunda Dei. Et paulo post ita: Quae Dei sunt nemo cognovit nisi Spiritus Dei.

Sed forte dicit aliquis ideo minorem quia missus legitur? Et quid dicturus est cum legit in Isaia propheta ex persona Christi dicentis: Dominus misit me et Spiritus ejus; et alibi: Spiritus Domini super me. Propter quod unxerit me ad evangelizandum pauperibus remissionem et caecis visum, ut annuntiarem annum [Col. 1392B] placabilem Domini, et reliqua. Et ut scias evidenter de Domino dictum, evangelista dicit: Cum venisset Dominus Jesus in synagoga, datus est ei liber Isaiae prophetae; quem aperiens, invenit scriptum: Spiritus Domini super me, et reliqua quae supra diximus. Et post haec liquit, inquit, librum et dedit ministro, et dixit: Hodie in vobis impleta est scriptura ista. Credendum est mitti qui ubique esse dignoscitur, sicut dicit psalmista: Quo ibo a Spiritu tuo, et a facie tua quo fugiam? Sed sicut Filii missio incarnatio intelligitur, ita Spiritus sancti missio manifestatio declaratur, cum se dignatus est aut in columbae specie vel in igne aut diversis hujusmodi assumptis indiciis declarare. Quomodo ergo minor credendus est qui etiam Deum, qui sicut ipse aequalis [Col. 1392C] est Patri, approbatur ad nostram remissionem misisse, et non solum misisse, sicut per Isaiam dictum memoravimus, sed etiam secundum carnem creasse, sicut habes in Evangelio angelum ad Mariam dixisse: Spiritus, inquit, sanctus superveniet in te, et virtus Altissimi obumbrabit tibi, et reliqua. Non enim generatione, sed jussione et benedictione sancti Spiritus conceptus est Christus, sicut et alius evangelista ait: Inventa est, inquit, habens in utero de Spiritu sancto. Prophetae autem dicunt, ut cum frequenter jam memoravimus: Haec dicit Dominus. Et qui sit iste Dominus, Michaeas propheta evidenter ostendit cum loquitur ad Achab dicens: Et si tu de praelio sanus redieris, in me non est locutus Deus. Et quis iste Deus sit qui in prophetis locutus sit, [Col. 1392D] Paulus apostolus demonstrat cum dicit ad Judaeos: Bene, inquit, de vobis Spiritus sanctus prophetavit per os Isaiae prophetae: Vade, inquit, excaeca cor populi hujus, et reliqua.

Interrogandi sunt tamen haeretici cujus major offensa sit, qui in Patrem peccaverit, an qui in Spiritu sancto, quem dicunt Deum non esse. Et cum dixerint majorem offensam esse qui in Patrem peccat, interrogandi sunt iterum filii Israel utrum peccaverunt Patri, an alteri. Cum responderint quia Patri peccaverunt, iterum interrogandi sunt si eis fuerint dimissa peccata. Utique non negabunt, quia et legimus quod conversi sunt ad Deum, et dimissa fuerint eis peccata. Deinde interrogandi sunt ut exponant [Col. 1393A] quomodo intelligant dictum a Domino: Quicunque in Spiritu sancto peccaverit, non remittetur ei neque in hoc saeculo neque in futuro. Si Deus non est, quare tam gravis ejus offensa a Domino esse dicatur?

Iterum interrogandi sunt si fuerint filii Israel contumaces Deo, an non. Cum non negaverint, quia nec possunt, dicendum est eis quomodo accipiant illud quod beatus Stephanus Judaeis exprobraverit dicens: Vos semper resistitis Spiritui sancto, et semper ei contumaces fuistis, sicut et patres vestri. Audi etiam ad Thessalonicenses, ubi Spiritum sanctum et priori loco ponit et Dominum nuncupat dicens: Dominus autem dirigat corda vestra in charitate Dei, et patientia Christi. Diligenter adverte quia hic Spiritus sanctus oratur ut corda credentium dirigat in [Col. 1393B] charitate Dei et in patientia Christi.

Interrogandi sunt etiam quid majus sit, utrum coeli, an virtutes coelorum. Et cum sine dubio dixerint virtutes coelorum, dicendum est eis: In tantum Spiritus sanctus minor non est, sed summus est, ut Verbo Domini dicantur coeli creati, Spiritu sancto virtutes coelorum. Accipe adhuc ubi creator evidenter Spiritus sanctus describitur. Job dicit: Spiritus divinus qui fecit me. Et divinum utique et creatorem uno versiculo demonstravit, cum divinum appellat et Deum creatorem ostendit; sicut et David dicit: Emitte Spiritum tuum, et creabuntur, et renovabis faciem terrae.

Interrogandi etiam sunt si creatura ubique esse potest an non. Et cum responderint quia non ubique, sicut et verum est, dicendum: Absque dubio [Col. 1393C] Spiritus sanctus Deus est, et non creatura, quia ubique esse describitur: de quo, sicut jam dictum est, Propheta omnipotentiam ejus metuens dicit: Quo ibo a Spiritu tuo, et a facie tua quo fugiam? Agnosce ergo nullum esse locum ubi non omnipotentia Spiritus sancti praesens esse probetur.

Item interrogandi utrum possit alius praeter Deum peccata dimittere. Et cum responderint quia nullus nisi Deus, quia scriptum est, Nemo potest peccata dimittere, nisi solus Deus, dicendum est eis: Sine dubio Spiritus sanctus Deus est, qui remissionem peccatorum conferre dignoscitur, sicut Dominus dicit: Accipite Spiritum sanctum: quorum remiseritis peccata remittuntur eis. Qui etiam in baptismo cum Patre et Filio baptizatis remissionem tribuit peccatorum. [Col. 1393D] Audi etiam quod ad Corinthios jam dictum est: Gratia, inquit, Domini nostri Jesu Christi, et charitas et communicatio sancti Spiritus cum omnibus vobis. Qui si non esset Deus et creatura esset, sicut blasphemant haeretici, nunquam in baptismo, ubi salus humani generis agitur, Patri et Filio copularetur.

Nam quod unius substantiae sit Pater et Filius et Spiritus sanctus Isaias propheta dicit, sicut jam memoravimus: Quis appendit tribus digitis molem terrae? Quo loco per tres digitos in tribus personis unam substantiam esse perdocuit. Quod Apostolus de Trinitate dictum intelligens ait: Ex ipso et per ipsum et in ipso sunt omnia. Idem ex Patre et Filio et Spiritu [Col. 1394A] sancto omnia continentur. Item ad Corinthios dicit idem apostolus: Deus qui praedixit in cordibus nostris ad illuminationem scientiae claritatis Dei in faciem Jesu Christi. Quo loco manifestissime Trinitas intelligitur. In eo vero ubi dicit in faciem Christi Jesu, Filius designatur.

Audi adhuc quia Trinitas in unitate manet, et unitas in Trinitate, angelorum et archangelorum voces declarant in Isaia, ubi seraphim hymnum scribitur dicere, Sanctus, sanctus, sanctus Dominus Deus Sabaoth, id est, ut tres personas et unum Deum intelligas. Non semel dicunt, ne singularitatem credas; non singillatim, ne sanctum excludas; non sancti domini dii Sabaothes, ne tres deos more gentilium fatearis; sed dicunt Sanctus, sanctus, sanctus [Col. 1394B] Dominus Deus Sabaoth, ut Trinitas Deus laudetur, qui est Pater et Filius et Spiritus sanctus. Quem etiam Deum esse ex operationum aequalitate, qui oculos cordis sanos habet, facile poterit approbare, sicut in sequentibus demonstrabimus. Sicut salvat Pater, ita et Filius et Spiritus sanctus. De Patre Salva nos dicitur et congrega nos de nationibus. De Filio: Venit filius hominis salvum facere quod perierat. Et alibi: Ipse enim salvum faciet populum suum a peccatis eorum. De Spiritu sancto ad Titum: Salvos nos facit per lavacrum regenerationis Spiritus sancti. Sicut confortat Pater, ita et Filius, ita et Spiritus sanctus. De Patre: Confortat me Deus deorum. De Filio Apostolus: Gratias ago Domino Jesu Christo, qui me confortavit, et fidelem me existimavit. De Spiritu [Col. 1394C] sancto in Evangelio: Puer autem crescebat et confortabatur plenus Spiritu sancto. Vivificat Pater, ita et Filius, ita et Spiritus sanctus. In Evangelio: Sicut Pater suscitat mortuos et vivificat, ita Filius quos vult vivificat. De Spiritu sancto in Epistola Petri apostoli: Mortificatos carne, vivificatos autem Spiritu. Et Paulus apostolus: Littera, inquit, occidit, Spiritus autem vivificat. Et in Evangelio: Spiritus est qui vivificat. Nam caro non prodest quidquam. Sicut liberat Pater, ita Filius, ita et Spiritus sanctus. De Patre: Deus excelsus liberator eorum est. De Filio in Evangelio: Si vos Filius liberaverit, vere liberi eritis, et veritas liberabit vos. De Spiritu sancto: Spiritus vitae in Christo Jesu liberavit me a lege peccati et mortis. Elegit Pater, ita et Filius, ita [Col. 1394D] et Spiritus sanctus. De Patre Apostolus: Benedictus Deus et Pater Domini Jesu Christi, qui elegit nos ante mundi constitutionem. De Filio: Non vos me elegistis, sed ego elegi vos. De Spiritu sancto in Actibus apostolorum: Cum ergo jejunassent et orassent, dixit eis Spiritus sanctus: Segregate mihi Barnabam et Paulum ad opus ad quod elegi eos. Creator dicitur Pater, ita Filius, ita Spiritus sanctus. De Patre Apostolus: Quae sit sacramenti dispensatio a Deo, qui omnia creavit. De Filio ad Colossenses: Quia ab ipso creata sunt universa, et omnia in ipso constant. Et in Evangelio: Omnia per ipsum facta sunt. De Spiritu in Salomone: Et vidit et dinumeravit et mensus est omnia, ipse creavit ea per Spiritum sanctum; et in [Col. 1395A] Psalmo: Emitte Spiritum tuum et creabuntur; et alibi: Et spiritu oris ejus omnis virtus eorum. Sicut praedixit Pater, ita et Filius, ita et Spiritus sanctus. De Patre: Deus autem, sicut praedixit pati Christum suum, implevit sic. De Filio in Evangelio angelus dixit mulieribus: Ite, annuntiate fratribus quia praecedet vos in Galilaeam. Ibi eum videbitis, sicut dixit vobis. De Spiritu sancto in Actibus apostolorum Petrus loquitur: Oportet impleri Scripturam quam praedixit Spiritus sanctus per os David. Magnus Pater, ita Filius, ita et Spiritus sanctus. De Patre: Magnus Deus noster et laudabilis. De Filio ad Titum: Exspectantes beatam spem et adventum gloriae magni Dei et Salvatoris nostri Jesu Christi. De Spiritu sancto in Regum ait Dominus ad Eliam: [Col. 1395B] Ecce Dominus transiet, et Spiritus sanctus et fortis. Sicut charitas Patris, ita Filii, ita et Spiritus sancti. De Patre: Superabundavit autem gratia Domini Jesu Christi et charitas Dei nostri. De Filio: Charitas enim Christi urget nos. De Spiritu sancto: Quid vultis, in virga veniam ad vos, an in charitate Spiritus? Et alibi: Charitas Dei diffusa est in cordibus nostris per Spiritum sanctum, qui datus est nobis. Vitam aeternam dat Pater, ita Filius, ita et Spiritus sanctus. De Patre: Pax Dei, quae exsuperat omnem sensum. De Filio in Evangelio: Pacem do vobis, pacem meam dimitto vobis. De Spiritu sancto: Prudentia autem Spiritus vita et pax. Revelat Pater, ita Filius, ita et Spiritus sanctus. De Patre ad Galatas: Ut revelaret Filium suum in me. [Col. 1395C] De Filio inibi: Neque ego enim ab homine accepi illud, sed per revelationem Jesu Christi. De Spiritu sancto ad Ephesios: Quod aliis generationibus non est agnitum, sicut et nunc revelatum est sanctis ejus per Spiritum suum sanctum. Et alibi: Nobis enim revelavit Deus per Spiritum. Sicut illuminat Pater, ita Filius, ita et Spiritus sanctus. De Patre, Tu illuminabis lucernam meam, Domine. De Filio in Apostolo: Exsurge, qui dormis, et illuminabit tibi Christus. De Spiritu sancto idem Apostolus: Quoniam Deus, qui dixit de tenebris lumen splendescere, illuxit in cordibus nostris ad illuminationem scientiae claritatis Dei in faciem Christi Jesu. Sicut dicitur Evangelium Patris, ita Filii, ita et Spiritus sancti. De Patre ad Titum: Quae est sanctum evangelium [Col. 1395D] gloriae beati Dei. De Filio ad Romanos: Cui servio in Spiritu meo in evangelio Filii ejus. De Spiritu sancto in Epistola beati Petri: Vobis autem ministraverunt haec qui vobis evangelizaverunt in Spiritu sancto. Sicut illuxit Pater, ita Filius, ita et Spiritus. De Patre: Deus meus, illumina tenebras meas. De Filio in psalmo: Deus Dominus, et illuxit nobis. De Spiritu sancto per Prophetam: Non abscondam ultra faciem meam ab eis, pro eo quod illuxit Spiritus meus super universam domum Israel. Et Apostolus: Quoniam Deus qui dixit de tenebris lumen splendescere, qui illuxit in cordibus nostris ad illuminationem claritatis Dei in faciem Christi Jesu. Praescientiam habet Pater, ita Filius, ita Spiritus sanctus. De Patre: [Col. 1396A] Deus, qui occultorum cognitor est. De Filio: Ab initio, inquit, sciebat Jesus quis eum esset traditurus. De Spiritu sancto: Cum venerit Paraclitus spiritus veritatis, docebit vos omnem veritatem, et quae ventura sunt annuntiabit vobis. Sicut ubique esse dicitur Pater, ita Filius, ita et Spiritus sanctus. De Patre: Coelum et terram ego impleo, dicit Dominus. De Filio: Ubicunque fuerint duo vel tres congregati in nomine meo, ibi sum in medio eorum. Et Apostolus: Qui ascendit super coelos, ut impleret omnia. De Spiritu sancto in Salomone: Spiritus Domini replevit orbem terrarum et quod super orbem est. Implevit ipsum Dominum orbis totius conditorem, sicut legimus: Jesus autem plenus Spiritu sancto regressus est ab Jordane. Et David: Quo ibo a Spiritu tuo? Arguit [Col. 1396B] Pater, ita Filius, et Spiritus sanctus. De Patre: Domine, ne in ira tua arguas me. De Filio: Arguam te, et statuam illam contra faciem tuam. De Spiritu: Cum venerit Spiritus paraclitus, ipse arguet mundum de peccato, et reliqua. Bonus Pater, bonus Filius, bonus Spiritus sanctus. De Patre: Pater bone. De Filio: Ego sum pastor bonus. De Spiritu sancto: Spiritus tuus bonus deducet me in via recta. Sanctificat et justificat sicut Pater, ita Filius, ita et Spiritus sanctus. Apostolus: Sed sanctificati estis, sed justificati estis in nomine Domini nostri Jesu Christi et in Spiritu Dei nostri. Sanctus dicitur Pater, sanctus dicitur Filius, sanctus et Spiritus sanctus. De Patre in Levitico: Sancti estote, quoniam ego sanctus sum. De Filio in Evangelio: Quod nascetur ex te sanctum vocabitur [Col. 1396C] Filius Dei. Item ibi: Scimus quia sis sanctus Dei: De Spiritu sancto in Salomone: Sanctus enim Spiritus disciplinae effugiet fictum. Fortis Pater, fortis Filius, fortis et Spiritus sanctus. De Patre: Deus fortis et patiens. De Filio in Isaia: Et vocabitur nomen ejus Deus fortis. De Spiritu in Salomone: Spiritus fortitudinis munus ejus. Operatur Pater, operatur Filius, hoc et Spiritus sanctus. De Patre ad Philippenses: Deus enim, qui operatur in vobis et velle. De Filio in Evangelio: Me oportet operari opera ejus qui misit me. De Spiritu sancto ad Corinthios: Haec autem omnia operatur unus atque idem Spiritus, dividens singulis prout vult. Virtus Pater, virtus Filius, virtus et Spiritus sanctus. De Patre Apostolus: Virtus enim Dei est in salute omni [Col. 1396D] credenti. De Filio Apostolus: Libenter gloriabor in infirmitatibus meis, ut inhabitet in me virtus Christi. De Spiritu sancto ad Thessalonicenses: Evangelium nostrum non fuit apud vos in verbo tantum, sed in virtute Spiritus sancti. Fons Pater, fons Filius, fons et Spiritus sanctus. De Patre Jeremias: Dereliquerunt me fontem, aquae vivae. De Filio in Salomone: Fons sapientiae verbum Dei. De Spiritu sancto Isaias: Ecce nomen Domini post multum tempus veniens ardens, in ira indignationis vorabit gens, et Spiritus ejus ut fons aquae vallem trahens. Charitas Pater, charitas Filius, charitas et Spiritus sanctus. De Patre in epistola Joannis: Deus charitas est. De Filio Apostolus ad Corinthios: Charitas enim Christi urget [Col. 1397A] nos. De Spiritu sancto Apostolus: Obsecro vos, fra tres, per Dominum nostrum Jesum Christum et per charitatem Spiritus. Regenerat Pater, sic et Filius, et Spiritus sanctus. De Patre Petrus: Benedictus Deus et Pater Domini nostri Jesu Christi, qui secundum magnam misericordiam suam regeneravit nos in spem vitae aeternae. De Filio inibi: Diligentes invicem ex corde, quasi renati per verbum Dei vivi. De Spiritu sancto in Evangelio: Si quis non renatus fuerit ex aqua et Spiritu sancto, non introibit in regnum coelorum. Resuscitat Pater, resuscitat Filius, resuscitat et Spiritus sanctus. De Patre in Actibus apostolorum: Deus Patrum nostrorum, qui suscitavit Jesum, et nos suscitavit per potentiam suam. De Filio in Evangelio: Venerunt Judaei, non solum propter Jesum, [Col. 1397B] sed ut Lazarum viderent, quem suscitavit Jesus a mortuis. (De Spiritu sancto in Epistola ad Romanos.) Habitat in vobis, vivificabit et mortalia corpora vestra propter inhabitantem Spiritum ejus in nobis. Gratia Dei Patris, gratia Filii, gratia Spiritus sancti. De Patre: Quis me liberabit de corpore mortis hujus? gratia Dei per Jesum Christum. De Filio ad Corinthios: Scitis enim gratiam Domini nostri Jesu Christi, quia propter vos factus est pauper, cum esset dives. De Spiritu sancto in Actibus apostolorum: Et obstupuerunt qui cum Petro venerant, quoniam in gentibus gratia Spiritus sancti diffusa est. Signat Pater, signat Filius, signat et Spiritus sanctus. De Patre ad Corinthios: Et qui signavit vos nobiscum in Christo, et qui unxit nos Deus. De Filio ad Ephesios: [Col. 1397C] Audientes verbum veritatis evangelium salutis vestrae, in quo signati estis. De Spiritu sancto ubi supra: Nolite contristare Spiritum sanctum in quo signati estis, in die redemptionis. Habitat Pater in credentibus, habitat Filius, habitat et Spiritus sanctus. De Patre in Isaia: Servate diem sabbati, sanctificate eum, ut habitem in medio vestri. De Filio ad Ephesios: Habitare Christum per fidem in cordibus vestris. De Spiritu sancto: Nescitis quoniam templum Dei estis et Spiritus Dei habitat in vobis. Scrutatur Pater, scrutatur Filius, scrutatur et Spiritus sanctus. De Patre in Psalmo: Scrutans corda et renes Deus. De Filio in Apocalypsi: Et scient omnes Ecclesiae quia ego sum scrutator cordis et renum. De Spiritu sancto in Apostolo: Spiritus omnia scrutatur, etiam profunda [Col. 1397D] Dei. Testificat Pater, testificat Filius, testificat et Spiritus sanctus. De Patre in Psalmo: Testimonium Dei fidele, sapientiam praestans parvulis. De Filio ad Timotheum: Praecipio tibi coram Deo, qui vivificat omnia, et in Christo Jesu, qui testimonium reddidit sub Pontio Pilato. De Spiritu sancto Apostolus: Testimonium perhibet Spiritui nostro. Ostendit Pater, ostendit Filius, ostendit Spiritus sanctus. De Patre ad Timotheum: Quem suis temporibus ostendens beatus et solus potens. De Filio in Evangelio. Ipse Filius dicit: Ostendam autem vobis quem timeatis, et multa bona opera ostendi vobis a Patre meo. De Spiritu sancto ad Corinthios: Praedicatio mea, non in persuasibilibus humanae sapientiae verbis, sed in [Col. 1398A] ostensione Spiritus. Implet Pater, implet Filius, implet Spiritus sanctus. De Patre Jeremias: Coelum et terram ego impleo, dicit Dominus. De Filio in Apostolo: Dominus autem impleat corda vestra, et confirmet in omni opere et sermone bono. Et in Evangelio: De plenitudine ejus omnes accepimus. De Spiritu sancto in Actibus apostolorum: Implevit omnem locum ubi erant discipuli congregati; et: Jesus plenus Spiritu sancto regressus est ab Jordane. Loquitur Pater, loquitur Filius, loquitur et Spiritus sanctus. De Patre: Deus locutus est in sancto suo. De Filio: Loquente Jesu ad turbas. De Spiritu sancto: Est qui loquitur in vobis. Apparuit Pater, apparuit Filius, apparuit et Spiritus sanctus. De Patre in Actibus apostolorum: Deus gloriae apparuit patribus nostris. [Col. 1398B] De Filio in epistola Joannis: Ad hoc apparuit Filius ut solvantur opera diaboli. De Spiritu sancto in Job: Et spiritus apparuit in oculis meis, et horror irruit in me. Veritas Pater, veritas Filius, veritas et Spiritus sanctus. De Patre in Psalmo: Redemisti, Domine, Deus veritatis. De Filio: Veritas de terra orta est. (De Spiritu sancto) in Evangelio: Cum venerit Spiritus veritatis, docebit vos omnem veritatem. Ecce unitatem operis. Non dubites unitatem credere Trinitatis.

Dicere etiam solent de baptismo quod in eo melior sit illorum baptismum quam nostrum quia qui de illis ad nos convertuntur, non eos rebaptizamus, sed per manus impositionem reconciliamus; illi vero, si quos de nostris seducere possunt, inconsideranter rebaptizant. Qui interrogandi sunt, baptismum [Col. 1398C] istud quod dant, suum dicunt esse, an nostrum? Si nostrum est, quare illud praesumunt similiter ut nos baptizando? Si illorum est, quare illud violant iterando? Sed nos reverentiam habemus Dominicis verbis, et quomodo ipse jussit, ita et baptizamus in nomine Patris, et Filii, et Spiritus sancti. Sed et illos sic certum est baptizare. Nam si sic baptizarent illi quomodo credunt in nomine Patris majoris et in nomine Filii minoris, et in nomine Spiritus sancti multo minoris, tunc demum non iteraremus baptismum, sed daremus, quia non secundum regulam quam Dominus tradidit baptizassent. Sed quid facimus? Bene baptizant, sed male credunt. Bene baptizant, sed malum est quod rebaptizant. Regulariter quidem baptizant, sed fidem male insinuant. Et dum carnaliter [Col. 1398D] gradus in divinitate faciunt, offensam divinitatis incurrunt, non metuentes illud quod ait Dominus: Qui semel lotus est, non indiget iterum ut lavetur. Dixit enim Dominus in Evangelio: Vos estis sal terrae. Et quicunque sapiens est, non hoc sine causa dictum intelligit. Sal enim ex aqua fit. Sed iterum baptizare se permittat ad nihilum, sicut sal in aqua missum redigitur, et anima ejus perpetua morte punitur. Dicit enim Apostolus de Ecclesia quoniam unus panis, unum corpus multi sumus: quia sicut ex multis granis unus panis efficitur, ita ex multis populis una Ecclesia congregatur, e panis, ut omnes norunt, per aquam conficitur et per ignem excoquitur; et omnis populus Christianus per baptismi [Col. 1399A] aquam et ignem sancti Spiritus oblatio Dei est effectus, dicente Domino: Si quis non renatus fuerit ex aqua et Spiritu sancto, non intrabit in regnum coelorum. Sed sicut panem jam semel decoctum si aliquis remittat in aquam, et vellet recommisceri et coquere, et perderet pristinam dignitatem et in nigredinem terrae converteretur, sic talis efficitur quicunque in se permittit baptismum iterari. Et ideo debet unusquisque usque ad mortem baptismum suum Deo adjutore servare, si vult ad regna coelorum feliciter pervenire. Nam quicunque se rebaptizare permittit, ipse blasphemat in Spiritu sancto, dum se denegat Christianum et per aquam ac Spiritum sanctum fuisse renatum, et necesse est ut illam quam memoravimus Domini sententiam comminantis excipiat: [Col. 1399B] Quia qui blasphemaverit in Spiritu sancto, non ei remittetur, neque in hoc saeculo, neque in futuro.



II Disputatio Benedicti levitae adversus Felicianam impietatem.
(Apud Baluz., ibid.)

In exordio nubeculae testimoniorum catholicae fidei, cum adversus infelices Felicianos exhortarem divulsum alumnum viriliter contraire, recolo me ab Evangelio Joannis exordisse, istiusmodi attestante: Haec autem scripta sunt ut credatis quia Jesus est Christus Filius Dei, et ut credentes vitam habeatis in nomine ipsius. Ille inquam qui ab angelo nuntiatus est, et nomen illi impositum est Jesus, nuntiante archangelo [Col. 1399C] virgini: Paries Filium, et vocabis nomen ejus Jesum. Hic itaque Jesus natus ex virgine Maria Filius est Dei, sicut testatur iste evangelista, ut omnes in hac fide fidentes vitam possint habere aeternam in nomine ipsius. Sed quid ad haec pervicacia Felicianorum infaustuum poterit mutilare, dum iste evangelista dilectus et a Deo electus hanc sibi esse occasionem scribendi Evangelium dixerit quia Jesus est Christus Filius Dei, et ut credentes vitam aeternam habeant in nomine ipsius? Nisi forte ut fateantur se nunquam habituros vitam aeternam, quia non credunt Filium esse Dei Dominum nostrum Jesum Christum verum et proprium, sed nescio qua demutatione fictum et adoptivum. Siccine dicunt assumptionem et adoptionem unum esse; et Jesum [Col. 1399D] Christum, secundum quod homo est, propter assumptionem humanitatis necesse fieri adoptivum esse, non proprium. Et quid faciet insana ista procacio adversus totius salutis dispensationem ita garriens ut virtutem Dei dicat non esse propriam et sapientiam ejus asserat adoptivam? Nam Christum Deum, virtutem et Dei sapientiam esse Apostolus testis est: Cui (proprio Filio) non pepercit Deus, sed pro nobis omnibus tradidit illum. Inficiatores tamen tantae veritati pellaces ac contra e contra aiunt: Virtutem Dei et sapientiam Apostolus Christum secundum assumentem, et non secundum assumptum, pronuntiat. Nam secundum assumentem Christus Dei est virtus et Dei sapientia; secundum autem assumptum: [Col. 1400A] Etsi noveramus Christum secundum carnem, sed jam non novimus eum. O exsecranda dualitas, operosa praesumptio unam Domini nostri Jesu Christi personam dirimentis in duas, cum sicut unusquisque nostrum ex anima rationali et carne una fit persona, quia unus est homo, ita Deus et homo una sit persona, quia unus est Christus, non duo! Unde beatus Petrus, cum sciscitaretur Dominus a discipulis suis quem esse dicerent homines filium hominis, et alii atque alii aliter atque aliter dicerent, respondit unus pro omnibus ex Dei et hominis substantia unitatis personam confitendo dicens: Tu es Christus Filius Dei vivi. Dominus de Filio hominis id est homine interrogat, et Petrus eumdem Filium Dei vivi vera fidei puritate fatetur. Et e contra Feliciani infandi [Col. 1400B] adoptivum eum veternare contendunt, cum Dominus hanc fidei confessionem sanciens, ob hanc Petrum beatificaverit, super hanc Ecclesiam suam stabiliendam praedixerit dicens: Beatus es Simon Barjona, quia caro et sanguis non revelavit tibi, sed Pater meus, qui est in coelis. Et ego tibi dico quia tu es Petrus, et super hanc petram aedificabo Ecclesiam meam, et portae inferi non praevalebunt adversus eam. Ut ergo secundum Danielem prophetam adducatur justitia sempiterna et ungatur sanctus sanctorum impleta hac prophetia, ista est vera fidei praerogata confessio uncti, id est Christi Filii Dei, non adoptivi, sed proprii; cui proprio Filio non pepercit Deus.

Quanta ergo temeritas horum antiphrasinorum haereticorum, [Col. 1400C] videlicet Felicianorum, quia infelicium, contra tantam soliditatem a Domino commendatam suorumque apostolorum dogmatibus propalatam portas mortis sese ingerere Ecclesiae Dei nitentium nec praevalentium! O caeca temeritas inferorum portarum harum perstrepentium confuso stridore adversus Dominum et adversus Christum ejus! O canina furies rabido ore Christum Filium Dei vivi oblatrantis secundum assumptionem non esse eum Dei virtutem et Dei sapientiam mentientis, cum ipsum nomen Christi secundum assumptum, si fas est dicere! et non secundum assumentem, est dictum! Verum quoniam Christus ab unctione est dictus, et unctus in assumptione nostro participio in assumente [Col. 1400D] verbo, sicut scriptum est: Unxit te Deus tuus oleo laetitiae prae participibus tuis. Prae participibus igitur Christicolis, scilicet cunctis, unctus est Christus, in quo est eorum particeps homo Verbum caro factum: quia quod illi adoptione acceperunt Filii esse Dei Christianitatis obtentu chrismatis unctione, id Christus possidet proprietate virtutis; nihilominus ut sit proprius Dei unigenitus Filius, de Spiritu sancto ex Maria virgine theotocon, id est Dei genitrice virgine conceptus et natus, non duo, sed unus: quia non duo sunt Filii, unus proprius, et alter adoptivus, sed unus idem proprius unigenitus Dei Filius. Et ideo ait Apostolus proprio Filio non pepercisse, quoniam ubi venit plenitudo temporis, sicut idem ipse ait, misit Deus Filium suum factum ex muliere, [Col. 1401A] factum sub lege. Quod autem sit unigenitus, sacra Scriptura non tacet, sed creberrime inculcat. Unde est illud: Vidimus gloriam ejus, gloriam quasi unigeniti a Patre.

Quid ad haec favet nunc vesana temeritas dicentium assumptionem et adoptionem unum esse, et ideo Christum secundum hominem assumptum esse etiam adoptivum, cum nihil horum convincantur in Christum reperiri posse? Prorsus nec adoptionem, quia proprium eum docet Apostolus esse Filium Dei; neque assumptionem, quia dicit misisse Deum Filium suum factum ex muliere: quoniam Verbum caro factum est, non assumpsit carnem; sed Verbum caro factum, Deus homo factus est, Filius Dei factus ex muliere: quoniam non prius factus caro, denuo [Col. 1401B] est assumptus a Verbo; sed praeveniendo Verbum carne, Verbum caro factum est. Idem non cum esset pauper, dives factus est, sed cum esset dives, pauper factus est; quia cum esset in forma Dei, non rapinam arbitratus est esse se aequalem Deo, sed semetipsum exinanivit, formam servi accipiens, in similitudine hominum factus, habitu est inventus ut homo. Idem ipse, ipse Verbum, cum dives esset in forma Dei, aequalis Deo, pauper factus est, exinaniendo se, Verbum caro fiendo, Filius Dei factus ex muliere, non assumptus, ut blasphemi aiunt, adoptione. Unus idem ipse qui descendit, non ut hominem assumeret, qui necdum erat formatus, sed ut homo fieret incarnatus. Idem ipse est qui ascendit super omnes coelos, ut impleret omnia. Secundum [Col. 1401C] quod magnum hoc esse pietatis sacramentum Apostolus docet: Quod manifestatum est, inquit, in carne, justificatum est in spiritu, apparuit angelis, praedicatum est in gentibus, creditum est in hoc mundo, assumptum est in gloria. Hoc idem quod manifestatum est in carne, justificatum est in spiritu, quia dicente archangelo de ejusdem Dei et Domini genitrice: Quod enim in ea natum est, de Spiritu sancto est. Ac sic ut instaurarentur quae in coelis et quae in terris sunt in ipso, apparuit angelis, praedicatum est in gentibus, assumptum est in gloria, ut sit mediator Dei et hominum Jesus Christus: quia qui Deus, idem est homo; et qui homo, idem ipse est Deus.
[Col. 1401D]

Ex natura ergo utraque una Christus persona. De ipso ostendens idem ipsum dicit idem ipse: Nemo ascendit in coelum nisi qui descendit de coelo, filius hominis qui est in coelo. In terra erat tunc temporis localitate inter homines homo; et in coelo se esse dicebat Filium hominis; quia qui filius hominis erat localitate, idem Filius erat Dei immensitate. Propter quod dicit: Si ergo videritis filium hominis ascendentem ubi erat prius? Quem pro tanta unitatis proprietate vere Filium Dei Joannes apostolus et evangelista, confessus est hominem, ut eumdem qui ab initio vita aeterna est apud Patrem, verbum se corporaliter et vidisse et contrectasse praedicaverit dicens: Quod fuit ab initio, quod audivimus, quod vidimus oculis nostris, quod perspeximus, [Col. 1402A] et manus nostrae tractaverunt de verbo vitae, et vita manifestata est, et vidimus et testamur et annuntiamus vobis vitam aeternam quae erat apud Patrem et apparuit nobis. Denique hanc vitam aeternam apud Patrem ab initio, quam sibi apparuisse testatur, nisi Verbum caro fieret, neque vidisset, neque manibus contrectasset. Sed ut Verbum caro fieret, testante eodem evangelista: Sic Deus dilexit mundum ut Filium suum unigenitum daret; ut omnis qui credit in ipsum non pereat, sed habeat vitam aeternam. Et propterea quia Verbum caro factum est, et unigenitus Dei et vita aeterna est, ideo non est adoptivus, sed secundum Apostolum proprius, et secundum evangelistam unigenitus Dei Filius. Et ideo Apostolo non solum ut sufficeret dicere, Proprio Filio suo [Col. 1402B] non pepercit Deus, sed etiam ait: Nos autem praedicamus Christum crucifixum, Judaeis quidem scandalum, gentibus autem stultitiam, ipsis autem vocatis Judaeis et Graecis Christum Dei virtutem et Dei sapientiam.

Cum igitur Christum crucifixum ex infirmitate nostra, virtutem autem ex virtute sua, eumdem crucifixum dicat Apostolus Christum Dei virtutem et Dei sapientiam, quis infami elogio Christum Dei virtutem et Dei sapientiam secundum hominem crucifixum adoptivum audeat dicere, nisi mente insana negando Christum, et suo mendacio Antichristum se comprobante? Et quis est mendax, teste Joanne apostolo, nisi qui negat quoniam Jesus non est Christus? Et hic est Antichristus qui negat Patrem [Col. 1402C] et Filium. Omnis enim qui negat Filium, nec Patrem habet. Sed, sicut isdem ait Filius, qui non honorificat Filium non honorificat Patrem, qui misit illum.

Quocirca quanta sit caecitatis obreptio quis non videat blasphemantium Christum adoptivum, quem tanta unitate cognoscit unicum proprium et verum Dei unigenitum Filium, in utraque natura perfectum, tantis idoneis testimoniis propalatum? Qui si adoptivus fuisset, fictus et non veritas esset. Et quomodo veritas de terra orta est, et ipse de se dicit. Ego sum via, veritas, et vita, si adoptivus et non in veritate Dei Filius est? Nam teste Joanne scimus quoniam Filius Dei venit et dedit nobis sensum ut [Col. 1402D] cognoscamus verum Deum et simus in vero Filio ejus Jesu Christo. Hic est verus Deus et vita aeterna. Quod si adoptivus esset, nec verus Dei Filius Patri Deo vero, neque Deus verus et vita aeterna existeret, qui vere est veritas de terra orta veniendo ut homo fieret, et proinde hominibus via, veritas, et vita. Verus est igitur, non adoptivus, proprius Filius Dei Dominus Jesus Christus, qui de se ipso caeco nato sic exorsus est loqui: Tu credis in Filium Dei? Et ille: Quis est, Domine, ut credam in eum? Et Dominus ei: Et vidisti eum, et qui loquitur tecum, ipse est: id est, quem vidisti carne, qui alloquor, ego ipse Filius Dei sum. Alioquin quia divinitate invisibilis est, videbatur homo et loquebatur. Quem etiam procidens adoravit Filium Dei, in quo se dixit visibilem [Col. 1403A] et loquentem Filium esse Dei. Hinc est etiam quod apostolus Paulus secundum hominem ex semine David docet eum esse Filium Dei. Unde et praedestinatum commemorat secundum hominem eum quem praedicat Filium Dei, scribens ita: Paulus servus Jesu Christi, vocatus apostolus, segregatus in evangelio Dei, quod ante promiserat per prophetas suos in Scripturis sanctis de Filio suo, qui factus est ei ex semine David secundum carnem, qui praedestinatus est Filius Dei in virtute. Nam quod praedestinatur, antequam sit in re praeordinatur. Divinitas vero praedestinari nequit, quia sempiterna esse dignoscitur. Praedestinatus est autem Filius Dei in virtute, non divinitate, sed secundum quod factus est ex semine David secundum carnem, [Col. 1403B] secundum quod antea Deus Pater promiserat per prophetas suos in Scripturis sanctis de Filio suo, qui factus est ei ex semine David secundum carnem, secundum quod antea Deus Pater promiserat per prophetas suos in Scripturis sanctis de Filio suo, quem constituit haeredem universorum, per quem fecit et saecula. Quapropter in virtute praedestinatus est Filius Dei, nimirum in qua virtute Christus Dei est virtus et Dei sapientia, Deus homo factus, et homo in Deum clarificatus, secundum quod ipse protulit dicens: Clarifica me, tu Pater, apud temetipsum claritate quam habui prius quam mundus esset apud te. De qua deifica claritate secundum carnem Filii Dei responsum est illi a Deo Patre: Et clarificavi, et iterum clarificabo. De qua [Col. 1403C] etiam isdem qui supra, de quo dictum est. Vas electionis est mihi, ut portet nomen meum coram gentibus et regibus et filiis Israel, ita luculentius luce deprompsit dicens: Optabam ego anathema esse pro fratribus meis, qui sunt Israelitae, ex quibus patres et adoptio et legislatio, et ex quibus Christus secundum carnem, qui est super omnia Deus benedictus in saecula. Ecce qui secundum carnem super omnia Deus benedictus in saecula praedicatur, nunquid non a prophetis in Scripturis sanctis simili fastu praeconizatur, juxta quod prophetatus praedestinatus est Filius Dei in virtute? Utique qui de Christo prophetando praedixit, Speciosus forma prae filiis hominum, et caetera, de eo prosecutus adjecit: Sedes tua, Deus, in saeculum saeculi. Et qui ait: Benedictus qui [Col. 1403D] venturus in nomine Domini, subter etiam intulit: Deus Dominus et illuxit nobis. Et Isaias cum diceret: Rorate, coeli, desuper, et nubes pluant justum; aperiatur terra, et germinet Salvatorem, et justitia oriatur simul, ego Dominus creavi eum, prosecutus caetera de ejus magnificentia, in conclusione sic ait: Tantum in te est, Deus, et non est absque te, Deus; vere tu es Deus absconditus, Deus Israel salvator. Jeremias quoque: Qui perfecit terram in sempiterno tempore, hic Deus noster est, et non aestimabitur alius ad illum. Hic adinvenit omnem viam disciplinae, et dedit illam Jacob puero suo et Israel dilecto suo. Post haec super terram visus est, et cum hominibus conversatus est. De quo (propheta Habacuc) [Col. 1404A] cum diceret, Existi in salutem populi tui, in salutem cum Christo tuo . . . . . . . essionis illius deitatis ejus confessionem eleganti professione subintulit dicens: Ego autem in Domino gaudebo, et exsultabo in Deo Jesu meo. Deus Dominus fortitudo mea. Ac per hoc quia, prout est, essentialiter promulgatur Deus a prophetis et sanctis apostolis, et proinde nusquam est solummodo vocativus, quia dicit Isaias: Et vocabitur nomen ejus admirabilis, consiliarius, Deus, ita nec etiam adoptione filius vocativus, licet dixerit archangelo evangelicus, Quod enim ex te nascetur sanctum, vocabitur Filius Dei, sed proprius, unicus, unigenitus Dei Filius, sicut supra ex eloquio sacro invicta auctoritate protulimus.

Attamen praenotati filii perditionis ad haec et reliqua [Col. 1404B] dehinc cuncta absurdi, quia nec Christo nec illius sunt evangelistis et apostolis prophetarumque oraculis creduli, pro eo quod non habendo testimonium Dei in se, non credunt in Filio Dei, mendacem faciunt eum, quoniam non credunt in testimonio quo testificatus est Deus de Filio suo: Hic est Filius meus dilectus, in quo mihi complacui: ipsum audite; nec etiam Filio veraci veracem veritatem de se ipso dicenti: Si vos Filius liberaverit, vere liberi eritis, et cognoscetis veritatem, et veritas liberabit vos. Neque enim aliud nomen de sub coelo, teste beato Petro apostolo, in quo oporteat hominem salvum fieri nisi in nomine Domini nostri Jesu Christi. Propter quod et psalmigraphus: Fiat manus tua super virum dexterae tuae et super filium hominis quem confirmasti quod et psalmigraphus: Fiat manus tua super virum dexterae tuae et super filium hominis quem confirmasti [Col. 1404C] tibi, et non discedimus a te. Enimvero extorres ab hac tutissima veritate, quia nec Deo Patri credunt neque Filio ejus, nec etiam ulli theologorum Christum Dei Filium in carne venisse, manifestum est eos Antichristos esse, dicente Joanne: Qui non confitetur Jesum Christum venientem in carne, hic est seductor et Antichristus. Et item: Omnis spiritus qui confitetur Jesum Christum in carne venisse, ex Deo est. Et omnis spiritus qui solvit Jesum, ex Deo non est; et hic est Antichristus, quod audistis quoniam venit et nunc in mundo est. Quis est autem qui solvit Jesum nisi qui dicit proprium eum esse Filium Dei ex divinitate, adoptivum autem esse ex carne, dissolvens unam personam unius Jesu Christi Dei in duas filiorum personas Dei hominis cum Nestorio, cum duarum [Col. 1404D] naturarum substantia sit una in Christo persona; quoniam Dei Filius in proprietate personae et Filii dignitate adunavit sibi hominem ut esset unus Christus et unus Deus et unus Dei Filius totus in suis et totus in nostris, perfectus in divinitate, et perfectus in humanitate, unicus unigenitus Dei Filius. Quod cum multis idoneis testimoniis supra retulimus, et omnium praedecessorum Patrum traditio pridem catholico dogmate comprobavit, et synodalium sanctionum rata inconvulsaque sententia definivit, quorum illibata fides ista singulari, recipiendo unigenitum Filium Dei in carne venisse, dedit eis potestatem filios Dei fieri, ut fierent Filii Dei adoptione, secundum quod Domini Dei assumptio nostra, et sancti Israel [Col. 1405A] regis nostri Ipse autem dixit assumptio nostra......... refugium istud factus est nobis, quia Verbum caro factum est, fiendo quod non erat, non amittendo quod erat, fiendo Deus homo ex proprietatis essentia unigenitus Filius Dei nostra assumptio et refugium, ut ex hac plenitudine gratiae fierent homines Filii Dei adoptione. Ille, quia prius quam montes fierent et formaretur terra et orbis, a saeculo et in saeculum Deus est, et ex tempore homo factus, assumptio et refugium nostrum est; illi, quia Ego dixi, ait, dii estis et filii Excelsi omnes, quotquot crediderunt in eum, dedit eis potestatem filios Dei fieri. Proinde universos admonet Apostolus dicens: Videte ne quis vos decipiat per philosophiam et inanem fallaciam secundum traditionem hominum et non secundum Christum: [Col. 1405B] quia in ipso habitat omnis plenitudo divinitatis corporaliter, et estis in illo repleti. Non dixit spiritaliter, sed corporaliter, ut veram intelligamus substantiam carnis, ubi est plenitudo divinitatis, habitatio corporalis: qua utique etiam tota repletur Ecclesia, quae inhaerens capiti corpus est Christi; propter quod Domini assumptio nostra, et sancti Israel regis nostri, ut qui habitat in adjutorio Altissimi, in protectione hac Domini commoretur: videlicet ut vera fidei confessione dicat Domino: Susceptor meus es tu et refugium meum, Deus meus. Non nuncupativus Deus, non adoptivus et falsus, sed secundum odnie assumptio nostra et sancti Israel regis nostri, susceptor et refugium Deus est noster, secundum id quod Deus est, essentialis secundum [Col. 1405C] quod nomen est ejus, ita et laus ejus, dicente Propheta: Secundum nomen tuum, Deus, sic et laus tua in fines terrae. Nam et ipse Deus meus et salutaris meus, susceptor meus, non movebor amplius, quia ipse Deus meus et salvator meus, adjutor meus, non emigrabo. In Deo ergo salutari meo gloria mea Deus auxilii mei et spes mea in Deo est, qui vere Deus est ex duabus substantiis unigenitus Dei Jesus Christus Filius Dei, a quo non movebor dubietate, non emigrabo alterius ad culturam, quoniam Deum nescio alium praeter eum. Ipse qui est Deus, et non aestimabitur alius ad illum.

Sane quia idem Deus salutaris susceptor meus, quem virgo concepit et peperit, Emanuhel, quod [Col. 1405D] interpretatum dicitur Nobiscum Deus, ut sit Dominus virtutum nobiscum susceptor noster Deus Jacob, hortatur dicens: Vacate et videte quoniam ego sum Deus, Deus inquam cui etiam cadenti morte carnis prophetice canitur: Surge, Deus, judica terram, quoniam tu haereditabis in omnibus gentibus, quicq. ascendit Deus in jubilatione et Dominus in voce tubae; secundum quod et dicit: Psallite Deo qui ascendit super coelum coeli ad orientem. Propter quod inquit Psalmista: Psallite Deo nostro, psallite regi nostro, quoniam rex omnis terrae, Deus, psallite sapienter.

Non ergo insipide, sed . . . . . . . . rex omnis terrae Deus, qui descendit et ascendit mediator Dei et hominum homo Christus Jesus, regnavit Deus [Col. 1406A] super gentes, Deus sedet super sedem sanctam suam, quoniam quippe essentialiter et verus est Deus Dominus Jesus Christus, qui ascendit in coelum et sedet a dextris Dei, sicut doctissimorum Patrum sanctae Chalcedonensis synodi testatur auctoritas. Ait enim: Unum eumdemque Filium Dominum nostrum Jesum Christum confiteri consonanter omnes instruimur et docemur, perfectum eumdem in divinitate, et perfectum eumdem in carne, Deum veraciter hominemque eumdem ipsum veraciter ex anima rationali et corpore, omousion, id est unius essentiae Patris secundum divinitatem, et homousion nobis eumdem ipsum secundum humanitatem, per omnia nobis absque solummodo peccati colluvione similem, ante saecula quidem de Patre natum secundum divinitatem, [Col. 1406B] in novissimis autem diebus eumdem ipsum propter nos et propter nostram salutem ex Maria virgine theotocon id est Dei genitrice secundum humanitatem, unum eumdemque Christum Filium Dei Deum unigenitum in duabus naturis, sine confusione, sine conversione, sine divisione, sine separatione noscendum, nusquam naturarum differentia per unitatem penitus commutata, magis autem salva proprietate utriusque naturae et in unam coeunte personam, nec in duas divisum partitumque personas, unum eumdemque Filium unigenitum Deum verum Jesum Christum Dominum confitemur. Haec est sancta fides, inviolata veritas, amplectenda praedicatio, quam merito per Spiritum sanctum convenienter effusam per totum mundum catholica confitetur [Col. 1406C] Ecclesia.

Caeterum quia scriptum est: Nolite multiplicari loqui sublimia gloriantes, quoniam Deus scientiarum Dominus, et ipsi praeparantur cogitationes, quamvis multa suppeditentur fateri de hac individua Dei et hominis ex duabus substantiis una deitatis persona unigeniti Filii Dei, credenda sunt ista non ultra quam sapere quisquam et intelligere potest cociendo (sic) astipulanda: sicut nec omnino quomodo Deus Pater Deum genuerit Filium: quod et angeli nesciunt, et prophetis est inscium. Unde illud est dictum: Generationem ejus quis enarrabit? Quam secretam originem cum proprio Filio novit ipse solus qui genuit, juxta quod ejusdem unigenitus dicit: Nemo novit Filium [Col. 1406D] nisi Pater, et Patrem nemo novit nisi Filius, et cui voluerit Filius revelare. Sed, ut breviter dicam, sufficit nos scire quia lux genuit splendorem, propheta testante: In splendoribus sanctorum ex utero ante luciferum genui te. Lucem autem istam absit ut quisquam arbitretur corpoream, sed lucem sapientiae veram, quae illuminat omnem hominem venientem in mundum: in quo lumine obtentu fidei credo idipsum visuri erimus lumen, secundum quod e psaltidicus vates sacro cano.......quoniam apud te est fons vitae, adjecit et in lumine tuo videbimus lumen. Interdum quoadusque iste illucescat dies et lucifer oriatur in cordibus nostris, spreta infanda haereticorum commenta, firmissime teneatur spei nostrae solida veritas, verbi incarnati unitas ex duabus [Col. 1407A] substantiis unius personae Filii Dei vivi Jesu Christi Domini nostri; ut cognitis naturae utriusque documentis, et verbum in Christo homine et Christum hominem adoremus in verbo: quoniam promulgante beato Leone papa, si, prout Apostolus ait, qui adhaeret Deo, unus spiritus est, multo magis Verbum caro factum unus est Christus, ubi nihil est alterius naturae quod non sit utriusque subjiciens.

Non ergo infirmemur in consilio misericordiae Dei, quae nos et innocentiae reformet et vitae. Nec quia in Salvatore nostro manifesta agnoscimus gemina signa naturae, aut in gloria Dei de veritate carnis, aut in humilitate hominis de deitate majestatis ullatenus dubitemus: quia idem homo est in forma Dei qui formam recepit servi, idem et incorporeus [Col. 1407B] manens et corpus assumens, idem in sua virtute inviolabilis, et in nostra infirmitate passibilis, idem a paterno indivisus throno, et ab impiis crucifixus in ligno. Idem est super coelorum altitudines victor mortis ascendens, et usque ad consummationem saeculi universam Ecclesiam non relinquens. Idem postremo est qui in eadem qua ascendit carne venturus, sicut judicium sustinuit impiorum, ita judicaturus est de omnium actione mortalium. Unde, ne pluribus testimoniis immoremur, unum sufficit ex Evangelio beati Joannis adhibere, quod ipse Dominus noster hoc dicit: Amen amen dico vobis, quia venit hora et nunc est quando mortui audient vocem Filii Dei, et qui audierint vivent. Sicut enim Pater habet vitam in semetipso, sic dedit et Filio [Col. 1407C] vitam habere in semetipso, et potestatem dedit ei judicium facere, quia filius hominis est. Ergo sub una sententia, quia Filius Dei est, atque quia filius hominis est, apparet quemadmodum Christum Dominum in unitate personae credere debeamus; qui cum sit Filius Dei per quem facti sumus, etiam filius hominis per assumptionem factus est carnis, ut moreretur, sicut ait Apostolus, propter delicta nostra, et resurgeret propter justificationem nostram, unus idemque Deus homo et homo Deus, Filius Dei, filius hominis; et filius hominis, Filius Dei. Verum quoniam nonnisi ex utroque salvamur. Talis enim erat hominum a primis ducta genitoribus causa mortalium ut originali peccato transeunte per posteros nullus poenam damnationis evaderet nisi Verbum [Col. 1407D] caro fieret et habitaret in nobis. Nec enim Verbum aut in carnem aut in animam aliqua sui parte conversum est, cum simplex et incommutabilis natura deitatis tota in sua sit semper essentia, nec damnum sui recipiens nec augmentum. Et sic assumptam.... ...... glorificata in glorificante permaneat. Cur autem inconveniens aut impossibile videatur ut Verbum caro atque anima unus Jesus Christus et unus Dei hominisque sit Filius, si caro et anima, quae dissimilium naturarum sunt, unam faciant etiam sine Verbi incarnatione personam, cum multo facilius sit ut hanc unitatem sui atque hominis deitatis praestet potestas quam ut eam in substantiis obtineat solius humanitatis infirmitas.
[Col. 1408A]

Nec Verbum igitur in carnem, nec caro in Verbum mutata est; sed utrumque in uno manet, et unus in utroque est, non diversitate divisus, non permixtione confusus. Non alius ex Patre, alius ex matre; sed idem alter ex Patre ante omne principium, alter de matre in fine saeculorum; ut esset mediator Dei et hominum homo Christus Jesus, in quo habitaret plenitudo divinitatis corporaliter. Totum igitur corpus implet tota divinitas; et sicut nihil deest illius majestati cujus habitatione impletur habitaculum, sic nihil est corporis quod non suo habitatore sit plenum, in quo et nos sumus repleti. Quod autem dictum est, Et estis in illo repleti, nostra utique est significata natura; ad quos illa repletio non pertineret, nisi Dei Verbum nostri sibi generis et animam [Col. 1408B] et corpus invenisset, quae ita in unitate convenerunt ut nec separationem possint habere nec finem, verus homo vero unitus Deo, nec secundum existentem prius animam deductus e coelis, nec secundum carnem creatus ex nihilo, eamdem gerens in Verbi deitate personam ut veritas affectionum sub moderamine deitatis esset et mentis, et tenens communem nobiscum in corpore animaque naturam. Non enim esset Dei hominumque mediator nisi idem Deus idemque homo in utroque et unus esset et verus. De quo uno veroque docet beatus apostolus Petrus magnum esse pietatis sacramentum: Quod manifestatum est, inquit, in carne, justificatum est in spiritu, apparuit angelis, praedicatum est gentibus, creditum est in hoc mundo, assumptum est in gloria. Item unde [Col. 1408C] supra sanctus Hilarius in divinis dogmatibus insigniter orthodoxus ita est orsus: Cum Verbum Deus in sacramento naturae suae manens homo natus sit, natus autem est non ut esset alius, sed ut ante hominem Deus suscipiens hominem homo Deus possit intelligi. Nam quomodo Jesus Christus Dei Filius natus ex Maria est, nisi quod verbum caro factum est, scilicet quod Filius Dei, cum in forma Dei esset, formam servi accepit? Cum ergo Dominus et salvator noster Jesus Christus et natus et passus et mortuus et sepultus sit et resurrexerit, non potest in his sacramentorum diversitatibus ab se dividuus esse ne Christus sit, cum non alius Christus quam qui in forma Dei erat formam servi accepit, neque alius quam qui natus est mortuus est, neque alius [Col. 1408D] quam qui mortuus est resurrexit, neque alius quam qui resurrexit sit in coelis, in coelis autem non alius sit quam qui descendit de coelis. Homo itaque Dominus Jesus Christus unigenitus Deus, per carnem et verbum ut hominis filius ita et Dei Filius. Audi in hoc apostolicae doctrinae eruditam, non carnis sensu, sed dono Spiritus, fidem, cum Graecis sapientiam et Judaeis signa petentibus loquitur: Nos autem praedicamus Jesum Christum et hunc crucifixum, Judaeis quidem scandalum, gentibus autem stultitiam, ipsis autem vocatis Judaeis et Graecis Jesum Christum Dei virtutem et Dei sapientiam. Nunquid divisus est Christus, ut alius sit crucifixus et alius Christus virtus et sapientia Dei? Et cum idem unus atque unus sit, descendens [Col. 1409A] et ascendens, unus quoque nobis Jesus Christus sit Dei Filius et hominis filius, et Verbum Deus et homo caro, et passus et mortuus et sepultus, et resurgens in coelum receptus, sedens a dextris Dei, habens in se uno eodemque per dispensationem atque naturam in Dei forma et in forma servi sine aliqua separatione quod homo est, et divisione quod Deus est, non ambiguum in quo sacramento et passus est et viveret. Et cum in eodem esset infirmitas ad passionem et ad vitam Dei virtus, non alius ita divisus a se esset qui et pateretur et viveret. Passus est enim unigenitus Deus quae homines pati possunt, sicut dicit Apostolus: Quia si confessus fueris in ore tuo Dominum Jesum, et in corde tuo credideris quod Deus illum excitavit a mortuis, salvus eris, salvus utique [Col. 1409B] credendo et confitendo Dominum Jesum ex se ipso et mori et resurgere potuisse. Nec enim, si non homo esset, mori potuisset, neque, si non Deus, resurgeret. Unus idemque, etsi crucifixus ex infirmitate, sed vivit ex virtute Dei. Quod salutaris dogma salutarisque confessio misericordia Dei melior super vitas, quidni salutare vultus mei et Deus meus, licet proprium syntagma exposcat testificationem authenticorum multiplicem, Stephanus tamen episcopus in encycliis ad Leonem principem exinde scribens mirabiliter dicit: Indutus est Filius tunicam corporis, hoc est, integrum hominem, de sancta virgine, quam sanctus Spiritus texuit. Ineffabiliter in ingressu, inenarrabiliter in egressu, incomprehensibiliter ingressus est invisibilis, egressus est visibilis. Ingressus [Col. 1409C] est Dei Verbum, egressus idem est homo. Paradigmate siquidem isto idem est exutus qui et indutus, scilicet qui absque homine Dei Filius, etiam et cum homine unus idemque Filius. Non alius adoptivus, et alius proprius Dei Filius; sed idem qui ex Deo est Deus, idem in homine Dei est unigenitus Filius; quoniam si et habitu est inventus ut homo, non est habitu immutatus; licet habitus sit illi aptificatus, non ullo modo adoptatus. Verum qui habitus non est habentis personae persona, sed participatio naturae persistendo natura. Ac per hoc consulte Dei Filius habendo habitum, habitu inventus ut homo, idem ipse manet naturali proprietate habendo habito, ipsa sui deitatis persistendo singularitatis persona, quoniam persona ingenunata propria sua in [Col. 1409D] homine venit, deitatis persona. Propter quod dicit: Ego veni in nomine Patris mei. Nomen enim Patris personam perstruit Filii: quia nonnisi habendo Filium paternam gerit personam. Qui ergo in nomine Patris venit, nihilominus Filius ejus fuit. Et ideo non duo venerunt filii verus et falsus, aut unus partim proprius, partim etiam adoptivus, sed unus Jesus Christus ex toto benedictus qui venit in nomine Domini. Quia qui in principio erat Verbum, idem Verbum caro factum est, individuus; unus proprius et verus unigenitus Dei Filius. Et si aliud atque aliud ex convenientia naturarum, non tamen est alius, sed unus idemque ex toto unigenitus Dei Filius. Quod congruis exemplis sanctus Augustinus [Col. 1410A] Feliciano exponens Ariano, inter caetera ait:  Non alius homo corpus, alius animus. Quamvis aliud animus, aliud corpus, unus tamen atque idem homo et corpus docetur et animus. Rursus non unum atque idipsum corpus docetur et animus, quia ex utroque homo factus est unus. Non enim haec aut substantias confundunt in unitatem personae, aut personam geminant diversitate substantiae, quandoquidem unus ex his homo noscitur exstitisse. Non perdunt propria; sed quia in unum atque inseparabiliter conveniunt, ex propriis videntur facta communia. Afficitur in corpore mens doloribus corporis, fatigatur corpus cogitationibus mentis; et unum tamen horum proprium est corporis, alterum mentis. Quae dum uni homini acciderint, corporis [Col. 1410B] commune videntur et mentis. Sic post partum virginis non alius Dei et alius hominis, sed idem Christus et Dei et hominis Filius fuit. Et sicut in uno homine aliud animus, aliud corpus, sic in mediatore Dei et hominum aliud Dei Filius, aliud hominis fuit. Unus tamen ex utroque Christus Dominus exstitit. Aliud inquam pro discretione substantiae, non alius pro divinae proprietate personae. Et velut superius diximus quod ex anima rationali et carne unus fit homo, unius Patris unicus proprius et verus unigenitus Dei Filius, ita Deus et homo unus est Christus, ex toto proprius et verus unigenitus Dei Filius. Proprius siquidem, quod proprio Filio suo non pepercit Deus. Unigenitus et verus, juxta quod est sanctus evangelista confessus: Et vidimus [Col. 1410C] gloriam ejus, gloriam quasi unigeniti a Patre, plenum gratiae et veritatis. Quique nimirum de terrigena virgine natus, veritas de terra orta est, idcirco veritas unigeniti et mendacium adoptivi......... veritatis careat mendacium adoptionis, et veritas unigeniti excludat alterius adoptionem mendacii. Ipsum vero et unigenitum declaratum et veritatem scimus Joanne apostolo attestante: Quoniam Filius Dei venit, et dedit nobis sensum, ut cognoscamus verum Deum, et simus in vero Filio ejus Jesu Christo. Hic est verus Deus et vita aeterna. Eademque praeterea veritate de semet in Joannis Evangelio proloquente quod sit veritas unigenitus ipse: Ego sum, inquiens, via et veritas et vita. Unigenitum se etiam fatendo, cum dicit: Sic Deus dilexit mundum ut Filium [Col. 1410D] suum unigenitum daret, ut omnis qui credit in illum non pereat, sed habeat vitam aeternam. Ac ideo, teste eodem unigenito, qui credit in eum non judicatur; qui vero non credit, jam judicatus est, quia non credit in nomine unigeniti Filii Dei.

Quocirca non immerito haeretici judicantur Feliciani, qui a tanta unigeniti veritate dissentire probantur. Nobis sane istiusmodi credulitatis in confessione unius Dei et hominis unigeniti filii Dei solummodo una in veritate persona sanctorum patrum et Dei oraculis promulgata, qua capacitate nemo potest dicere Dominus Jesus nisi in Spiritu sancto, quo corde creditur ad justitiam, ore confessio fit in salute, sufficere credimus, dicente Apostolo: Siquidem [Col. 1411A] sunt dii multi et domini multi. Nobis autem unus Deus Pater, ex quo omnia, et nos in ipso, et unus Dominus Jesus Christus, per quem omnia, et nos per ipsum. Igitur quia unus est Dominus Jesus Christus, dualitatem non recipit. Unum enim dividi non potest. Deleantur ergo a suo errore qui dualitatem in Christo nisi sunt introducere, proprium eum dicentes esse Filium Dei divinitate, et adoptivum ex carne, cum, sicut jam dixi, et competenter iterum iterumque inculcare non piget, ceu ex anima rationali et carne unus est homo unius genitoris proprius filius, ita et Deus homo unus sit Christus, unius Patris proprius unigenitus, verus Dei Filius. Ille ex mare et femina tantum originaliter solus. Dominus de Spiritu sancto ex Maria virgine singulariter Deus et [Col. 1411B] homo Christus est, individuus, unus. Unus itaque Dominus, una fides, unum baptisma, unus Deus et Pater omnium, qui super omnes et per omnia et in omnibus nobis. Ipsi gloria ex hoc nunc in Ecclesia et in Christo Jesu per omnes generationes saeculi saeculorum. Amen.



III.
(Apud Baluz., ibid.)

Benedictus Guarnario filio salutem.

Fili mi, exaudi, oro, vocem parentis post tergum pignoris exorantis. Imo ut acceptes, obsecro, quae etiam depromo. Fascinatio, procacitas, aeque ut nugacitas, vana impudentia, quia sunt fatua, ne facessitus [Col. 1411C] fascinatione eucharis linguae parasitorum, tua abroges ipsa jura, cave ne quando aviditate praepropera abdices ea ipse: quoniam qui in principio haereditare festinat, in novissimo benedictione carebit. Omnia enim tempus habent; licet is qui instituit tempora maneat extra tempora, et quaecunque in ejus aeternitate aeterna, a quo quia moderantur universa tempora omnibus mobilibus, ejus mobilior est sapientia, dicitur illi: Omnia in sapientia fecisti. Quique sapientia fecit cuncta, putasne in sapientia disponit ea? Nunquid non sapientia clamitat, et prudentia dat vocem suam? Ego sapientia habito in consilio, et eruditis intersum cogitationibus, ludens in orbe terrarum, et deliciae meae esse cum filiis hominum. Quocirca observa ne insipienti favore a sapientia [Col. 1411D] desipiscas: quoniam divitiae salutis sapientia et scientia, ac timor Domini ipsa thesaurus ejus. Sapientia autem est hominum pietas, recedere a malo intelligentia. Pietas ex religione divina, intelligentia ex rationali prudentia, secundum quod illud est Evangelium ex religione simplicitas columbina, et ex intelligentia prudentia serpentina. Siquidem simplicitas a singulari sapientia dicta. Alioquin simplicitas, quia stultitia est deputanda, prudentia a porro videntia, id est, a longe ante conspicientia quaecunque venientia. Utique simplicitas singularitatis, quia Deus excedens omnia est, qui operatur in nobis et velle et perficere per bona voluntate: cedendum istiusmodi intellectus sapientiae: prudentissima [Col. 1412A] prudentia assequenti divini muneris est, cujus moderatu singulari, ex quo resisti nititur, ex tunc omni modo exordiri ira illius comprobatur, non divinitatis perturbatio, sed justa renitenti redhibitio, juxta quod dicitur: Tu autem, Domine virtutum, cum tranquillitate judicas. Ac per hoc te quaeso bene indolis ne ipse ira efficiaris Dei renitendo ei, sed ut ante omnia animadvertas propheticum illud memento, qui cum diceret Deo, Tu terribilis es, et quis resistit tibi? illico subjecit: Ex tunc ira tua. Nempe quia ex eo est ira Dei ex quo...... resistere illi. Exspecta igitur Dominum......... a latere tuo, et custodiet pedem tuum ne capiaris. Non enim est hominis via ejus neque viri ut ambulet et dirigat gressus suos; sed a Domino gressus hominis diriguntur, [Col. 1412B] et viam ejus volet. Cede ergo voluntati Dei, volenti tuam, sequendo suam, ut non tua, sed secundum quod tempus dictaverit, exspectes ut fiat voluntas immutabilis sua. Caeterum voluntati ejus, cum sit immutabilis, quis resistit? Quam immutabilitatem ut verbis disertissimi eloquar Augustini, in tantum licet mutabilis videre poteris in quantum in ea nihil mutabile contemplabis, nec locis et temporibus, sicut corpora, nec solum temporibus et quasi locis, sicut spirituum nostrorum cogitationes, nec solis temporibus ex nulla vel imagine locorum, sicut quaedam nostrarum mentium ratiocinationes. Omnino enim Dei essentia, quae nihil habet mutabile, nec in aeternitatem, nec in veritatem, nec in voluntatem. Quia ibi est veritas, aeterna charitas. [Col. 1412C] Et vera ibi est charitas, vera aeternitas. Et chara ibi est aeternitas, chara veritas. Ubi si cordis oculo te defixeris, terrigeno spreto angore, rato inconvulsoque divino numine compertus, et his temporaneis et perennibus beaberis ineffabilibus muniis. Uti sane exinde foedere fidei foedereris, formam fidei te exposcente decepsi, qua te indeptum omnique erroris dempta deformitate, una nobiscum novando novale spiritu mentis tuae, licet noster homo exterior corrumpatur, sed interior renovatur. Quodque beatus Paulus apostolus sanciendo cum promulgaret: Renovamini spiritu mentis vestrae, et induite novum hominem qui secundum Deum creatus est; alias inculcans liquidius: Exuentes vos, ait, veterem hominem cum actibus ejus, induite novum qui renovatur [Col. 1412D] in agnitione Dei secundum imaginem ejus qui creavit eum. Repulso ergo veterrimo cupiditatis homunculo, dehinc compos instrumento perstructo, exoptando te, fili, efflagito, in novitate vitae ambulare satagito. Et quia dicente Apostolo credere oportet accedentem ad Deum, et accedere est audire, quoniam fides ex auditu, auditus autem per verbum Christi, conventione hujus novitatis habendo fidem qui operatur per dilectionem, age jam nunc de compendio, ut ad ejus commercii transeas visionem. Non enim in solo opere virtutum, aut in sola observantia mandatorum, sed asserente etiam beato papa Leone, in tramite fidei angusta et ardua est via quae ducit ad vitam, et magni laboris est magnique discriminis [Col. 1413A] inter dubias imperitorum opiniones et verisimiles falsitates per unam sanam doctrinam semitae inoffensis gressibus ambulare, et cum undique se laquei errorum opponant, omne periculum deceptionis evadere. Quis autem....... nisi qui Spiritu Dei docetur regitur, dicente Apostolo: Nos autem non spiritum mundi accepimus, sed Spiritum qui ex Deo est, ut sciamus quae a Deo donata sunt nobis. Canente etiam David: Beatus quem tu erudieris, Domine, et de lege tua docueris eum. Enimvero vere beatus, eatenus bene auctus, quia eruditione irreprehensibilis legis Dei docti fulgebunt sicut splendor firmamenti, et qui ad justitiam erudiunt plurimos, quasi stellae in perpetuas aeternitates. Hac igitur doctus doctrina, plurimorum ad justitiam eruditor, [Col. 1413B] fulgoratus hoc fulgore sacro in perpetuas aeternitates valeto.

Neve aliquo fatigeris a superstitioso argumento inscio de fide apocrypho, scito professu Graeco fidem esse hoc modo, una usia, ac si dicat, una natura vel essentia, tres hypostases, quod resonat in Latinum vel tres personas vel tres substantias. Nam Latinitas proprie non dicit de Deo nisi essentiam. Substantiam vero non proprie, sed pronuntiat abusive: quoniam vera substantia apud Graecos persona intelligitur, non natura. Unde apud modernos scholasticos, maxime apud Scotos, iste syllogismus delusionis, ut dicant trinitatem, sicut personarum, ita esse substantiarum, quatenus si assenserit illectus auditor trinitatem trium esse substantiarum [Col. 1413C] Deum, trium derogetur cultor deorum; si autem abnuerit, personarum denegator culpetur; culpetur propter idioma Graecum, derogetur propter sermonem Latinum. Sed haec de fide et omnis calliditatis versutia simplicitate fidei catholicae est puritate vitanda, non captiosa interjectione linguarum, scaeva impactione interpolanda. Porro autem fides catholica haec est, ut unum Deum in trinitate et trinitatem in unitate veneremur, neque confundentes personas, neque substantiam separantes. Quoniam quippe alia est persona Patris, alia Filii, alia Spiritus sancti. Sed Patris et Filii et Spiritus sancti una est divinitas, aequalis gloria, coaeterna majestas. Non coaeternae majestates, non aequales gloriae, non [Col. 1413D] trina deitas, aut triplex divinitas, id est, unum; sed una est divinitas, una deitas, aequalis gloria, coaeterna majestas. Identidem nec etiam trinus Deus, sed Trinitas Deus est unus. Unus sane isto modo, et Deus et Dominus unus et spiritus. Et haec una est catholica fides, qua te foederatum fidei unitate et nunc et in aeternum opto valere. Valeas, vigeas per saecula cuncta beandus, uti fidei pensum cujus est cernes ipsum, munus inexhaustum contuendo per saecula divinum, saturitate xasa sat conspicando Deum.


[Col. 1414A]
IV. Confessio fidei Benedicti levitae, etsi peccatoris nonnunquam erronei, tamen foedere isto fidei inexhausto fidenti.
(Apud Baluz., ibid.)

Confiteor tibi, Domine sancte Pater omnipotens, aeterne Deus, per unigenitum tuum Dominum nostrum Jesum Christum, in virtute et dono et gratia Spiritus tui, cum timore et tremore et gaudio gratiarum, opus depromens ex cordis devotione, in oris resultando professione. Gratias ago, sed ex toto corde, tota anima, totaque virtute, justitiam fidei dono muneris tui credendo, ore in salutis confessionem pronuntio. Gratias ago; sed obsecro sit tibi, [Col. 1414B] o Domine, sacrificium acceptabile confessio nominis tui, secundum quod tibi debetur gratiarum actio et vox laudis in Trinitatis unitate et unitatis Trinitate, uni Deo vero et vivo, visibilium omnium et invisibilium creatori, et recreatarum rerum recreatori, non ex necessitate sed ex tua omnipotentissima benignitate quaecunque agenti, quia nullius eguisti quaecunque fecisti, quodque tibi confiteor bonorum meorum non indigenti, immoto in te manenti, et quae moventur moventi, quia in te vivimus et movemur et sumus. Tu autem idem ipse es, et anni tui non deficient. Sed quia filii servorum tuorum habitabunt ibi, et semen eorum in saeculum dirigetur, hos, inquam, aeternitatis annos in idipsum [Col. 1414C] lucem tuam inaccessibilem, o Domine, habiti directi in saeculum fide tenus nunc, tunc autem specie tenus aeternitate fruendo, ut sint ipsi aeterni, idcirco posuisti saeculum nostrum in illuminatione vultus tui. Meo ergo nunc saeculo illuminatus fide isto tuo lumine, apud quem non est transmutatio nec vicissitudinis obumbratio, confiteor et ego eamdem incommutabilitatem, Patrem te Deum omnipotentem et Filium et Spiritum sanctum unius esse substantiae aut, quod certius dici potest, essentiae, ejusdemque potestatis et sempiternitatis, unum verum Deum invisibilem, incorruptibilem, immortalem, immutabilem, natura simplicitatis incorporeum, immensitate incomprehensa incircumscriptum, ubique praesentem, et omnia excedentem, incontiguum et omnia [Col. 1414D] continentem, majestate individua in aeternum et ultra regnantem, viventem vitam, vitam a vivente, vivificatorem viventium, unum in duobus, et utrosque in idipsum, Patrem in Filio, Filiumque in Patre, in sancto Spiritu. Igitur cum professione orthodoxa theologorum confiteor ita te, Domine, Trinitatem, in Patre unitatem, in Filio aequalitatem, in Spiritu sancto unitatis aequalitatisque concordiam, et tria haec unum, omnia propter Patrem, aequalia omnia propter Filium, connexa omnia propter Spiritum sanctum. Sis ista Trinitas tu isdem ineffabilis, Domine Deus existens divina natura, lux lucis, et fons luminis, spiritus lucis, spirituum omnium summus, a te per naturam, per substantiam majestatis, potestatis, atque virtutis, ab aeterno in aeternum sine [Col. 1415A] termino infinitus. Infinitas aeternitatis in Patre, species in imagine, usus in munere. Sempiterni genitoris genitus sempiternus, et consempiternus utrorumque procedens ab utrisque Spiritus sanctus. Et id totum est simplum, totum trinitas, totum unitas, totum omousion. Unus Deus Pater Verbi viventis, sapientiae subsistentis, et virtutis tuae et figurae. Perfectus perfecti genitor, Pater Filii unigeniti. Unus Dominus solus ex solo Deo, figura et imago deitatis, verbum penetrans, sapientia comprehendens omnia, et virtus qua tota creatura fieri potuit. Filius verus veri, et invisibilis ex invisibili, et incorruptibilis ex incorruptibili, et sempiternus ex sempiterno. Unus Spiritus sanctus ex Deo substantiam habens, et qui per Filium apparuit, perfecta imago Filii perfecti, [Col. 1415B] perfecta viventium causa, sanctitas sanctificationem praestatrix: per quem Deus solus super omnia et in omnibus cognoscitur, et Filius per omnia. Est enim intellectus sapientiae Spiritus sanctus, unicus, multiplex, subtilis, mobilis, disertus, incoinquinatus, certus, suavis, amans bonum, qui nihil vetat bene fieri, humanus, benignus, stabilis, certus, securus, omnem habens virtutem, omnia prospiciens, et qui capiat omnes spiritus, intelligibilis, mundus, subtilis. Siquidem hujus communicationis largitate confiteor singillatim personarum proprietatem servatam, nec substantialiter Trinitatem dividi, nec personaliter omnino confundi, sed omousion Trinitatem magis magisque confitendo Deum, non autem omousion, quod, proh nefas! haeretici exsecrate dixerunt. Sacratiori [Col. 1415C] sane differentia fidei confiteor te cum catholica omni Ecclesia Patrem unigenitum, Filium genitum, Spiritum sanctum nec genitum nec ingenitum, sed ex Patre Filioque procedentem, Filium a te Deo Patre nascendo procedere, Spiritum sanctum procedendo non nasci. Et hanc inaestimabilem nativitatem; sed et processionem, nec coepisse et perfectam esse, nec destitisse et sempiternam esse confiteor. Sed istam generationem tuam, o Domine, ineffabilem vere, quin potius incomprehensibilem, quis enarrabit? Quis enim ut est non solum edicere sed etiam comprehendere valeat genitum non esse genitori posteriorem, ac non id quod genuit praecedere generantem? Haec autem generatio nec anterius nec habet quidquam posterius: quia ut nunc [Col. 1415D] genitor es, ita Pater ab aeterno es, quoniam immutabilis es. Semper ergo exstitisti Pater, qui semper habuisti Filium cui existeres Pater. Quia itaque immutabilis es, semper fuisti ut es. Et ideo Filium non praeisti, qui semper, Pater ut esses, Filium habuisti, qui sicut nec coepisti id esse, ita nec etiam destitisti: quia tu idem ipse es Pater, sicut ab aeterno fuisti. Quocirca sicut a principio ante luciferum, ita te hodie genuisse dixisti, ut nec coepisse et perfectam esse ostenderes istiusmodi generationem generis tui: Tecum, inquiens, principium in die virtutis tuae, in splendoribus sanctorum, ante luciferum genui te; et: Filius meus es tu, ego hodie genui te. Sui ergo principium designatur ante luciferum [Col. 1416A] genitus, eique dicitur: Hodie genui te. Hinc sempiterna nativitas declaratur. Propter quod ab Apostolo dicitur: Non est in illo Est et Non, sed Est in illo fuit. Sed esto, maneat sicut est, generationem ejus quis enarrabit? Quis nativitatem illius cum processione distinguere valeat a Spiritus sancti processione sine nativitate? Quis hanc differentiam processionis nec genitam nec ingenitam a processione distinguere appetat Filii genita? Quis qualem Patrem, talem Filium, talemque Spiritum sanctum audiens, ad talem personarum differentiam uniformem ex simplici essentia deitatis hujusce etiam singularitate majestatis non obstupescat attonitus? Quin praeterea quomodo capiat ubique totum, ubique praesentem, non per partes divisum viritim [Col. 1416B] personarum proprietate, sed totum in omnibus virtute omni tenente localiter, sed potentialiter per excellentem praesentiam majestatis? qua licet sis ubique, dees tamen plerumque: quia si praesentia, non tamen es gratia. Sed si non possumus capiendo distinguere, possumus te docente fideliter confiteri, donec illucescat dies et lucifer oriatur in cordibus nostris idem unigenitus Jesus Christus Filius tuus; qui sicut nascendo de te vero Deo Deus est verus, ita lumen de lumine: in quo lumine tuo credo videbimus lumen, lumen, inquam, verum quod illuminat omnem hominem venientem in mundum, et dicit: Ego sum lux mundi. Qui sequitur me, non ambulat in tenebris, sed habebit lumen vitae. Siquidem ut hoc lumen verbum sapientiam ac tuam virtutem [Col. 1416C] prosequi valeremus, per quem fecisti omnia, hunc Filium tuum voluisti fieri inter omnia, ut per quem fuerant creata, per ipsum essent et recreata, propter quem omnia, et per quem omnia. Ac ideo hunc Verbum caro factum confiteor, suae carnis conceptione conceptum, et suae carnis nativitate natum, non adoptivum, sed proprium unigenitum tuum, perfectum Deum perfectumque hominem ex sancta et immaculata semperque virgine theotocon beata Maria, animatum anima rationali, vera carne absque peccato de Spiritu sancto conceptus, ut hominem quem sola bonitate creaverat, quemque ad imaginem et suam similitudinem perfecte formaverat, sponte de hoc schemate lapsum misericorditer repararet, reparatumque catholico baptismatis lavacro, [Col. 1416D] sui etiam confirmaret corporis sanguinisque celebre sacramento. Quem veraciter crucifixum secundum assumptionem, non autem secundum assumentis virtutem, confiteor, et ad inferos descendisse, suorumque liberationem inibi egisse, ac die tertia veracissime resurrexisse, et cum eadem ipsa carne glorificata in coelum ascendisse, in qua ad judicium vivorum et mortuorum exspectatur venturus. Hujuscemodi sacramento resurrecturos cunctos confiteor homines in virum perfectum in mensuram aetatis plenitudinis Christi, non naturam aut sexum mutando, sed tantum fragilitatem et vitia deponendo, secundumque studiorum et operum differentias et gratiam propositumque justitiae bonitatis Dei euntibus, [Col. 1417A] sic aliis in opprobrium et ignem aeternum. Confiteor etiam quod divinam humanamque substantiam in utraque perfectus unam Christus personam gestaverit: quia nec geminavit utriusque substantiae integritatis personam, nec confudit geminam unitatis personae substantiam. Alterum quippe neuter exclusit, quia utrumque unus intemerato jure servavit, secundum quod dicit: Nemo ascendit in coelum nisi qui descendit de coelo, Filius hominis qui est in coelo. Et qui descendit, ipse est et qui ascendit. Magnum ergo hoc est pietatis sacramentum, quod manifestatum est in carne, justificatum est in spiritu, apparuit angelis, praedicatum est gentibus, creditum est in hoc mundo, assumptum est in gloria. Sic sic quae sursum sunt sapiendo vita nostra [Col. 1417B] abscondita est cum Christo in Deo. Cum autem Christus apparuerit vita nostra, credo, Domine, et nos apparebimus cum ipso in gloria, cum quo tibi Deo Patri in unitate Spiritus sancti omnis honor et gloria, virtus, majestas, et imperium, ac nostri miseratio per indebitam misericordiam tuam, gratuita praeveniente ac subsequente gratia ex nunc et per immortalia saecula saeculorum. Amen.



V. Excerptus diversarum modus poenitentiarum a Benedicto abbate [Anianensi] distinctus de Regula sancti Benedicti abbatis.
(Apud Baluz., Capitul. tom. II, p. 1385.)
[Col. 1417C]

Plurimi nequaquam pleniter intelligentes judiciorum sententias in Regula sancti Patris nostri Benedicti, aliter quam praecepit judicare solent. Sciendum itaque est quatuor ibi contineri modos quibus delinquentium error corrigitur.

Primus namque est quem idem Pater Benedictus proprio judicio determinavit. Ut est: Qui per negligentiam tempore constituto ad Nocturnos non pulsaverit signum. Unde in oratorio satisfieri jubet. Et qui ad officium divinum tarde occurrerit. Et qui per negligentiam hora refectionis ad mensam. Et si cui offertur aliquid a Priore, et accipere renuerit. Et si quis, dum pronuntiat psalmum aut lectionem, fefellerit. Et qui pro aliqua arte extollitur.

Secundus est de spiritalibus rebus. Unde ipse dicit: [Col. 1417D] Si quis frater contumax, aut inobediens, aut superbus, aut murmurans, vel in aliquo, id est, spiritali tantum, contrarius existens sanctae Regulae. Qui proficiendo usque ad septem gradus extenditur. Occulte videlicet castigatio [Al., castigando], publice corripiendo, in levioribus culpis excommunicando, in jejuniis nimis affligendo, verberibus coercendo, pro eodem inemendato ab omnibus orando, atque ad ultimum de monasterio expellendo.

Tertius de rebus exterioribus. Hoc est: Si quis damnum per negligentiam aliquod intulerit monasterio.

Quartus de criminalibus delictis.
[Col. 1418A]

Denique per ordinem eosdem repetentes.

De primo sciendum est quod nullatenus aliter nisi juxta quod Regula jubet, fieri debet; hoc est, non alienum sed proprium est judicium ponendum.

De secundo sollicite considerandum quia non omnibus personis suprascripti gradus conveniri pote runt. Quia aliter corrigendi sunt honesti, aliter improbi. Nam Regula praecipit de contumacia ut secrete semel aut bis admoneatur. Et alibi dicit: Si contumax fuerit, de monasterio expellatur. Necesse est ergo ut justo moderamine utrumque decernatur. Qualiter secundum Regulam et contumax secrete moneri possit et de monasterio expelli. Ille namque secrete est admonendus: quia licet aliquid a Priore imperatum refutans, mox tamen emendatus emendationem [Col. 1418B] promittens. Qui et honestus jure dici poterit. Et ille de monasterio expellendus qui et contumax existit et nullo unquam pacto acquiescit suscipere disciplinam. Quem omnimodo contumacem Regula vocat. Unde et merito improbus est dicendus. Quanquam et improbum illum etiam vocet qui, licet frequenter corripiatur, disciplinae tamen regulari non contradicit: qui honestatem quam prius, dum se emendare profitens, habere videbatur relinquens, ad improbam duramque mentem transit. Neque, ut supra dictum est, omnibus personis omnes gradus conveniri poterunt; quia videlicet diversae sunt qualitates mentium; un unde [Forte, ut unde] unus medetur, inde alter perimitur. Quapropter quorumdam verberibus sunt coercendae personae, minime [Col. 1418C] vero quorumdam. De quorum qualitatibus Regula dicit: Secundum uniuscujusque, inquit, qualitatem vel intelligentiam omnibus se conformet et aptet. Itemque alibi: Ut viderit cuique expedire, prudenter et cum charitate studeat amputare vitia. Et notandum tria inspicienda semper in judicio esse, personam videlicet, intentionem, atque modum delicti. Personam, utrum intellectu et modestia vigeat, vel duritia et inquietudine mentis contradictor existit. Intentionem, utrum studio an infirmitate deliquerit. Modum, utrum graviter vel certe leviter erraverit. Unde et Regula dicit: Secundum modum culpae excommunicationis vel disciplinae debet extendi mensura. Igitur omnis spiritaliter delinquens tandiu secrete moneri debet donec se ipsum ipse [Col. 1418D] improbum reddendo ab occulto transeat ad publicum. In qua publica correptione si non emendaverit, ad excommunicationem leviarum culparum transibit. Ubi cum diutius nequiverit corrigi, nimium jejuniorum maceratione affligatur. Per quam non correptus si persona exstiterit talis, flagellorum coerceatur acredine. Sin vero personae non admiserit consideratio, communiter ab omnibus misericordia imploretur Omnipotentis. Quod si nec isto modo sanatus fuerit, praecidatur a corpore monasterii. Et si contigerit ut per negligentiam, dum aut in occulto aut in publico admonetur, aliquid damni monasterio intulerit, excommunicetur in levioribus culpis secundum modum culpae. Et peracta poenitentia, iterum [Col. 1419A] revertatur ad id ubi prius tenebatur. Et non solum dum verbis monetur, verum etiam si aliquo ex supradictis gradu deprimatur.

Primus capitulus est XXII. Ibi omnes gradus inveniri valent.

Secundus vero capitulus est de pueris minore qualiter aetate corripiantur, XXX.

Ubi facile patet quod in vicesimo tertio scriptum est. Sin autem improbus est, vindictae corporali subdatur. In fine videlicet capitis XXX ubi dicit: Hi tales dum delinquunt, aut jejuniis nimiis affligantur, aut acris verberibus coerceantur, ut sanarentur.

Hunc sequitur XXVIII. De his qui saepius correpti emendare noluerint. Ubi similiter septem praedicti gradus inserti sunt. De tertio autem modo judiciorum [Col. 1419B] sicut supra dispositum est. De damno cujuslibet rei exteriori est intelligendum, ubi solummodo animadvertendum, si negligentia interveniente damnum [Col. 1420A] exstiterit factum. Tunc secundum modum delicti et personam et intentionem levioribus culpae judicium subjacebit. In quo modo continetur quidquid in Regula invenitur. Sive gravissimae vindictae subjaceat, seu graviori, seu regulari, seu excommunicetur, seu excommunicationi subjaceat.

Praeter hoc quod in quibusdam locis invenitur districtiori disciplinae subjaceat. Quod quidam ita intelligi volunt, ut si occulte aut publice verbis monebatur, in eodem gradu acrius corripiatur.

Quartus quoque modus, ut praedictum est, de capitalibus criminibus constat, fornicatione videlicet, adulterio, atque ebrietate assidua, caeterisque quae nullo modo nisi poenitentia corporali secundum auctoritatem canonicam purgantur. In quibus et modus [Col. 1420B] nec non et persona atque intentio semper inspicienda sunt. Ubi pariter quoque sanctorum Patrum institutio sollicite est perpendenda.




[Col. 1419]
CHARTAE ANIANENSES.




[Col. 1419]
I. Praeceptum Caroli Magni pro monasterio Anianensi. (Anno 787.)
[Apud. D. Bouquet., Recueil des hist., tom. V, pag. 455.]

[a 1Kb] In nomine sanctae et individuae Trinitatis.

Carolus, gratia Dei rex Francorum et Longobardorum, ac patricius Romanorum. Magnum regni [Col. 1419C] nostri inaugere credimus munimentum, si beneficia opportuna locis ecclesiarum benevola devotione concedimus, ac Domino protegente stabiliter perdurare conscribimus [Al., confidimus]. Igitur notum sit omnibus episcopis, abbatibus, comitibus, vicecomitibus, vicariis, centenariis, judicibus, seu omnibus fidelibus, praesentibus scilicet et futuris, qualiter vir venerabilis Benedictus abbas ex monasterio, quod ipse novo opere jure proprietatis a fundamentis in honore Dei genitricis Mariae, seu aliorum sanctorum aedificavit in loco nuncupante Aniano, in pago Magdalonense, subtus castro Monte-Calmense, ad nostram accessit clementiam, et praedictum monasterium cum omnibus rebus et ornamentis ecclesiae, seu appendiciis vel adjacentiis suis in manibus [Col. 1419D] nostris plenissima deliberatione visus est delegasse, et ipsum sanctum locum sub nostra defensione atque dominatione ad regendum visus est nobis tradidisse. Idcirco ad ejus petitionem tale pro aeterna retributione beneficium erga ipsum sanctum locum visi fuimus indulsisse, ut in ecclesiis et locis, vel agris seu reliquis possessionibus ipsius monasterii, quas moderno tempore per nostram donationem ac confirmationem ceu caeterorum fidelium juste possidere videtur, in quibuslibet locis, quidquid ibidem propter divinum amorem collatum fuit, quaeque etiam deinceps in jure ipsius sancti loci aut per nos aut per alios voluerit divina pietas augeri, praecipientes jubemus atque anathematizamus, ut nullus comes, neque episcopus, aut ulla judiciaria potestas ad causas audiendas, vel freda exigenda, aut mansiones vel paratas faciendas, aut fidejussores tollendos, nec homines ipsius monasterii tam ingenuos quam servos, qui supra terram memorati [Col. 1420C] monasterii residere videntur, distringendos, nec ullas redhibitiones aut illicitas occasiones perquirendas, aut ullum omnino censum inquirendum ullo unquam tempore ingredi audeat, vel exactare praesumat. Sed hoc ipse abbas vel successores sui, aut monachi memorati loci, praesentes scilicet et futuri, propter nomen Domini sub integrae immunitatis nomine, absque cujuslibet iniquitate aut contrarietate valeant dominare: et nulli unquam homini pro qualicunque re nullum omnino censum audeant impendere; sed ipsum sanctum locum sub nostra defensione et dominatione volumus constare; statuentes atque jubentes, ut neque vos, neque juniores seu successores vestri vel quislibet ex judiciaria potestate, in ecclesiis et locis, vel agris seu reliquis [Col. 1420D] possessionibus suprascripti monasterii, vel de omnibus quae suprascripta sunt, ullo unquam tempore inquietare et exactare praesumatis. Sed quod nos propter nomen Domini et aeternam remunerationem ad jam fatum monasterium indulsimus perennis temporibus proficiat in augmentum. Et quandoquidem divina vocatione suprascriptus venerabilis abbas Benedictus vel successores ejus de hac luce ad Dominum migraverint, qualem meliorem et nobis per omnia fidelem ipsa sancta congregatio de suprascripto monasterio aut de qualicunque loco voluerint [Col. 1421A] eligere abbatem, qui ipsam sanctam congregationem secundum Regulam sancti Benedicti regere valeat, per hanc nostram auctoritatem ex praemissa indulgentia licentiam habeant; et ubicunque voluerint ordinari et ipsi aut monachi ipsorum, vel a quolibet pontifice, ex praecepto et consensu nostro potestatem habeant: quatenus ipsi servi Dei, qui ibidem Deo famulari videntur, pro nobis et conjuge, proleque nostra, et stabilitate totius regni a Deo nobis commissi vel conservandi, attentius Domini misericordiam exorare delectentur. Et ut haec auctoritas confirmationis nostrisque futurisque temporibus, Domino protegente, valeat inviolata manere, manu propria signaculis subscripsimus, et annuli nostri impressione assignari jussimus.
[Col. 1421B]

Signum Caroli gloriosissimi regis.

Data VI Kal. Augustas, anno XIX regni nostri.

Actum in Raganesburg palatio nostro publico, in Dei nomine.




[Col. 1421]
II. Praeceptum Ludovici Pii imperatoris pro eodem monasterio. (Anno 814.)
[Apud. D. Bouquet., ibid.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Notum sit cunctis fidelibus nostris partibus Septimaniae, Provinciae, Burgundiae consistentibus, vel [Col. 1421C] omnibus rem publicam procurantibus, praesentibus scilicet atque futuris, quia in eleemosyna nostra Benedicto abbati ex monasterio Aniana, quod est constructum in honore Domini nostri Jesu Christi, pago Magdalonense, seu successoribus, rectoribus videlicet memorati monasterii, pro opportunitate servorum Dei in eodem coenobio consistentium, concessimus ut, quandocunque eis libuerit missos suos in aliquam partem imperii nostri negotiandi causa dirigere, cum carris videlicet et saumis sive navigio, cum qualicunque scilicet negotio, licentiam habeant pergendi ubi voluerint, absque alicujus infestatione vel contrarietate. Ideo has litteras auctoritatis nostrae eis fieri jussimus, per quas jubemus [Col. 1421D] cunctis fidelibus nostris et junioribus vestris, ut nemo teloneum, vel pontaticum, nec portaticum, aut cespitaticum, seu rotaticum, aut navaticum, atque salutaticum, vel ullum censum, aut ullam redhibitionem ab eis exigere praesumatis. Sed liceat eis per hanc nostram auctoritatem pacifice et libere huc illucque discurrere, tam terra quam navigio, et absque alicujus contrarietate, sicut superius intulimus, vel infestatione aut detentione, negotia sua peragere, vel ubicunque advenerint, per vos defensionem et salvationem habeant. Et si aliquis temere hanc nostram praeceptionem irrumpere tentaverit, magistri locorum illorum qui rem publicam procurare noscuntur, illud emendari jubeant, si Dei nostramque velint habere gratiam. Et ut haec auctoritas [Col. 1422A] firmior habeatur, et per futura tempora plenius conservetur, de annulo nostro sigillari jussimus.

Faramundus ad vicem Helisachar scripsit.

Data IX Kal. Maias, anno 1, Christo propitio, imperii nostri, indictione VII.

Actum Aquis palatio nostro, in Dei nomine feliciter. Amen.




[Col. 1422]
III Ejusdem pro eodem monasterio. (Anno 814.)
[Apud D. Bouquet., ibid.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Omnibus episcopis, abbatibus, ducibus, comitibus, [Col. 1422B] vicedominis, vicariis, centenariis, seu reliquis fidelibus, vel missis nostris discurrentibus notum sit, quia quidquid propter divinum amorem vel opportunitatem servorum Dei agimus, hoc nobis procul dubio ad aeternam beatitudinem pertinere confidimus. Igitur comperiat omnium fidelium nostrorum solertia, praesentium scilicet et futurorum, quia vir venerabilis Benedictus abbas ex monasterio Aniano, sito in pago Magdalonense, constructo in honorem Domini et Salvatoris nostri Jesu Christi et sanctae Mariae semper virginis, seu et caeterorum sanctorum, detulit nobis praeceptum domini et genitoris nostri Caroli serenissimi imperatoris, in quo continebatur qualiter ipse memoratum monasterium in quo proprio construxerat et eum eidem genitori nostro per [Col. 1422C] chartam donationis delegaverat; et quomodo idem serenissimus imperator ipsum et monachos ibidem degentes sub immunitatis defensione susceperat. Sed pro firmitatis studio petiit praedictus abbas celsitudinem nostram, ut denuo nos ipsum monasterium sub nostra defensione reciperemus et pro mercedis nostrae augmento similia ei concedere et confirmare deberemus. Cujus petitioni denegare noluimus; sed ita in omnibus et praesentes et futuri fideles sanctae Dei Ecclesiae et nostri concessum et perpetuo a nobis confirmatum esse cognoscant. Praecipientes ergo jubemus ut nullus judex publicus, neque quislibet ex judiciaria potestate, nec ullus de fidelibus nostris in ecclesias, aut loca, vel agros seu reliquas possessiones praedicti monasterii, quas moderno tempore [Col. 1422D] per donationes et domni imperatoris Caroli et nostras et caeterorum fidelium juste possidere videtur in quibuslibet locis, quidquid ibidem propter divinum amorem collatum fuit, quaeque etiam deinceps in jure ipsius sancti loci aut per nos, aut per alios, voluerit divina pietas augeri, ad causas audiendas, vel freda exigenda, aut mansiones vel paratas faciendas, aut fidejussores tollendos, nec homines ipsius ecclesiae, tam ingenuos quamque servos, qui supra terram memoratae ecclesiae residere videntur, distringendos, nec ullas redhibitiones aut illicitas occasiones requirendas, ullo unquam tempore ingredi audeat, vel exactare praesumat. Et quidquid de rebus praefati monasterii fiscus sperare poterat, [Col. 1423A] totum nos pro aeterna remuneratione praedicto monasterio concedimus, ut perpetuis temporibus in alimoniam pauperum et stipendia monachorum ibidem Deo famulantium proficiat in augmentum. Et quandoquidem divina vocatione supradictus abbas vel successores sui de hac luce migraverint, quandiu ipsi monachi inter se talem invenire potuerint, qui ipsam congregationem secundum Regulam sancti Benedicti regere valeant, per hanc nostram auctoritatem et consensum licentiam habeant eligendi abbates: quatenus ipsis servis Dei, qui ibidem Deo famulari videntur, pro nobis et conjuge, proleque nostra, ac stabilitate totius imperii nostri a Deo nobis concessi vel conservandi, jugiter Domini misericordiam exorare delectetur. Et ut haec auctoritas [Col. 1423B] nostris futurisque temporibus, Domino protegente, valeat inconvulsa manere, manu propria subscripsimus, et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Helisachar recognovi.

Data IX Kal. Maii, anno I, Christo propitio, imperii nostri, indictione VII.

Actum Aquis palatio nostro, in Dei nomine feliciter. Amen




[Col. 1423]
IV. Ejusdem pro eodem monasterio. (Anno 814.)
[Apud D. Bouquet., ibid.]

In nomine Dei et Salvatoris nostri Jesu Christi [Col. 1423C] Ludovicus divina ordinante providentia imperator Augustus.

Si erga loca divinis cultibus mancipata propter amorem Dei ejusque in eisdem locis sibi famulantes beneficia opportuna largimur, praemium nobis apud Dominum aeternae remunerationis rependi non diffidimus. Idcirco notum sit omnibus fidelibus nostris, praesentibus et futuris, quia placuit nobis pro mercedis nostrae augmento ad monasterium, quod dicitur Aniana, situm in pago Magdalonense, constructum in honore Domini et Salvatoris nostri Jesu Christi et sanctae Mariae semper virginis, seu aliorum sanctorum, ubi Benedictus abbas praeesse videtur, aliquid ex rebus tradere nostris, id est, quamdam cellulam nuncupante. Gellonis in pago Lutevense, cum [Col. 1423D] omnibus appendiciis suis, vel quidquid ibi Willelmus quondam comes, qui ipsam cellulam in causa domini et genitoris nostri construxit, seu et alii boni homines per strumenta chartarum tradiderunt: nec non et in praedicto pago villam quae dicitur Magarantiate; ei in eodem pago in loco qui dicitur Castra, pastura ad pecora eorum alenda, cum terminis et adjacentiis suis; in pago Bederense fiscum nostrum Miliacus, cum ecclesia sancti Paragorii, et Militiane villam; et in pago Magdalonense castrum quod dicitur Montecalmense, situm juxta fluvium Araur, cum ecclesia sancti Hilarii, a terminis ejusdem [Col. 1424A] monasterii Anianensis usque ad terminos eorum, sicut domnus et genitor noster Carolus bonae memoriae piissimus Augustus trans ripam praefati fluminis per suum praeceptum ad proprium antedictum tradidit monasterium, excepto proprium ingenuorum hominum, quod infra conjacet. Item in eodem pago illos segos cum piscatoria, quantumcunque in eodem loco idem genitor noster quondam ad suum habebat opus, qui est inter mare et stagnum, cum ecclesia et villaribus et omnibus aspicientiis vel adjacentiis suis. De silva vero quae eidem fisco adjacet, concedimus eisdem monachis et eorum hominibus, ut ad usus et ad piscatorias reemendendas, quantumcunque necesse fuerit ad eorum utilitates, accipiant. Pascua etiam ad animalia alenda absque ullius hominis [Col. 1424B] impedimento, ubi voluerint, et illi et homines eorum habeant. Caetera vero quae restant, et silva, et pascua, utantur et comes et habitatores civitatis Agathensis, sicut antiquitus usus fuit. In pago namque Agathensi fiscum nostrum qui nuncupatur Sita, et in pago Narbonensi salinas quae sunt in loco nuncupante Ad-Signa, quantumcunque eis noster missus Leibulfus comes designavit, cum terminis et laterationibus suis. Haec omnia praescripta cum ecclesiis, villaribus, domibus, mancipiis, virgis, silvis, terris, pratis, pascuis, garricis, molendinis, aquis aquarumve decursibus, cultum et incultum, cum omnibus adjacentiis vel appendiciis, totum et ad integrum memorato concessimus monasterio. Et hanc praeceptionem nostrae auctoritatis pro firmitatis studio [Col. 1424C] fieri jussimus, per quam omnino praecipimus atque jubemus ut nullus ex fidelibus sanctae Dei Ecclesiae ac nostris de praescriptis rebus a nobis praefato monasterio vel congregationi ibidem degenti concessis aliquid abstrahere aut minuere tentet, nec homines ibidem commanentes distringere, nec fidejussores tollere, nec paratas requirere, nec ullas redhibitiones exigere praesumat. Sed, sicut nobis ob amorem Dei praescripta loca cum omnibus eorum appendiciis eidem congregationi delegare, atque perpetualiter ad habendum tradere libuit, ita Domino protegente, absque alicujus contrarietate vel deminoratione aut resultatione, jure firmissimo ipsas res habere et possidere valeant. Placuit etiam nobis hujus congregationi monasterii, quando Dominus [Col. 1424D] abundanter largiri dignatus fuerit, decem modia de oleo dare, id est de telomena et solaria; quando vero minus, sex modia. Et jubemus per hoc praeceptum procuratoribus earumdem villarum praesentibus et futuris, ut mensuram olei praescriptam missis ejusdem congregationis vel successoribus ejus [a 1Kb] jure uno annis singulis dare studeant. Haec quippe auctoritas ut nostris et futuris temporibus valeat inconvulsa manere, manu propria subscripsimus, et annuli nostri impressione signari jussimus.

Signum domni Ludovici serenissimi imperatoris.

Durandus diaconus ad vicem Helisacar recognovi.
[Col. 1425A]

Data VIIII Kal. Maii, anno I, Christo propitio, imperii nostri, indictione VII.

Actum Aquis palatio nostro in Dei nomine feliciter. Amen.




[Col. 1425]
V. Ejusdem pro eodem monasterio. (Anno 815.)
[Apud D. Bouquet., ibid.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si enim ea, quae fideles imperii nostri pro opportunitatibus utriusque partis inter se commutaverunt, nostra confirmamus auctoritate, morem in hoc facto exercemus imperialem, et in postmodum jure firmissimo mansurum permanere volumus. Quapropter noverit [Col. 1425B] utilitas seu industria omnium fidelium nostrorum, tam praesentium quam et futurorum, quia adiens serenitatem culminis nostri vir venerabilis Benedictus abbas ex monasterio quod vocatur Anianense, situm in pago Magdalonense, constructum in honore Domini nostri Jesu Christi et sanctae Mariae semper virginis, quod ipse a fundamentis in suo construxerat proprio, et domno et genitori nostro Carolo bonae memoriae piissimo Augusto, cum omnibus ibidem aspicientibus, per chartam delegavit donationis; innotuit eo quod cum pluribus hominibus per diversos pagos [Al. add., commanentibus] commutationem fecisset, datis scilicet de rebus praedicti monasterii per chartulas commutationis illis, et acceptis [Col. 1425C] ab eis de rebus eorum propriis ad partem monasterii sui similiter per chartulas commutationis, et manibus bonorum hominum roboratis: ea videlicet ratione ut quidquid pars alteri contulit parti, absque ullius inquietudine aut injusta interpellatione, jure firmissimo retinerent. Et idcirco postulavit idem Benedictus ut super easdem commutationes nostrae auctoritatis praeceptum fieri censeremus, per quod jure firmissimo et ipse et rectores monasterii hoc, quod acceperant, et quod illis alii tradiderant, perenniter haberent et possiderent. Cujus precibus ob reverentiam ipsius sancti loci et utilitatem utrarumque partium, hanc nostrae auctoritatis praeceptionem super easdem commutationes fieri decrevimus, per quam decernimus atque jubemus ut non solum [Col. 1425D] res, quae ab aliis hominibus eidem traditae sunt monasterio, et eidem monasterio alii homines similiter per chartulam commutationis tradiderunt jure firmissimo teneant et possideant: verum etiam et sicubi deinceps per chartulam commutationis cum quibuslibet liberis hominibus rectores ipsius monasterii commutationem facere voluerint, licentiam habeant, ea scilicet ratione ut commutationes pari tenore conscribantur, manibusque bonorum hominum roborentur: et quidquid pars juste et rationabiliter alteri contulerit parti, per hanc nostram auctoritatem jure firmissimo teneant et possideant: et quidquid exinde facere voluerint libero in omnibus [Col. 1426A] perfruantur arbitrio faciendi. Et ut hoc praeceptum auctoritatis nostrae pleniorem obtineat vigorem, et per futura tempora inviolabiliter conservetur, de annulo nostro subtus jussimus sigillari.

Durandus diaconus ad vicem Helisacar recognovi.

Data VIII Kalen. Martias, anno, Christo propitio, II imperii domni Ludovici piissimi Augusti, indictione VIII.

Actum Aquisgrani palatio regio in Dei nomine feliciter. Amen.




[Col. 1426]
VI. Ejusdem pro eodem monasterio. (Anno 815.)
[Inter Acta SS. ordinis S. Benedicti, parte I, saec. IV, pag. 221.]

In nomine Domini Dei et Salvatoris nostri Jesu [Col. 1426B] Christi, Ludovicus divina ordinante providentia imperator Augustus.

Si liberalitatis nostrae munere de beneficiis a Deo nobis collatis locis Deo dicatis aliquid conferimus, id nobis et ad mortalem vitam feliciter transigendam, et ad aeternam perpetualiter obtinendam profuturum liquido credimus. Unde noverit experientia atque utilitas omnium fidelium nostrorum, tam praesentium quam et futurorum, quia placuit nobis pro mercedis nostrae augmento et animae emolumento quamdam cellulam ex re proprietatis nostrae, quae nuncupatur Casa-Nova, quae sita est juxta castrum, quod nuncupatur Planitium, in pago Ucetico super fluvium Cicer, quam dudum Willelmus quondam [Col. 1426C] comes a fundamento in honore sanctae Mariae semper virginis construxerat, et rebus quamplurimis ditaverat, et domno et genitori nostro Carolo bonae memoriae piissimo Augusto cum rebus et omnibus, quae eidem cellulae aspicere fecerat per chartulam delegavit donationis; sed postea propter compendium et loci utilitatem non procul ab eodem loco eadem cellula constructa est, quae nuncupatur [a 1Kb] Gordanicus, in eodem pago et super eumdem fluvium, ad monasterium quod nuncupatur Aniana concedere, et per hanc nostrae auctoritatis largitionem tradere, quod est situm in pago Magdalonense, non longe a castro quod dicitur Monscalmus, constructum in honore Domini et Salvatoris Jesu Christi et sanctae Mariae semper virginis, ubi etiam Senegildus abbas [Col. 1426D] praeesse videtur: quod olim vir venerabilis Benedictus abbas in suo construxerat proprio, et similiter domno et genitori nostro Carolo per instrumenta delegaverat chartarum. Hanc itaque cellulam, quae sicut diximus, nuncupatur Gordanicus, et illam quae vocatur Casa-Nova, cum omnibus ibidem pertinentibus vel aspicientibus, cum mancipiis, domibus, aedificiis, terris, vineis, silvis, pratis, pascuis, aquis aquarumve decursibus, mobilibus et immobilibus, cum omnibus quae praedictus Willelmus per venditiones, cessiones, donationes acquisierat, et praefato domno et genitori nostro tradiderat; et cum his quae postea praedictis locis a bonis hominibus [Col. 1427A] tradita sunt, memorato monasterio Aniano praesenti tempore tradidimus, et per hanc nostrae auctoritatis donationem perpetualiter ad habendum concessimus, ita videlicet ut quidquid in ipsis locis, aut de ipsis ad utilitatem et profectum rectores aut congregatio ipsius monasterii facere vel judicare voluerint, libero in omnibus perfruantur arbitrio faciendi. Haec vero auctoritas largitionis nostrae ut per curricula annorum inviolabiliter inconvulsam obtineat firmitatem, et a fidelibus nostris, praesentibus scilicet et futuris verius certiusque credatur, eam manu propria subterfirmamus, et annuli nostri impressione signare jussimus.

Signum Ludovici serenissimi Augusti.

Durandus diaconus ad vicem Helisacar recognovi.
[Col. 1427B]

Data XII Kal. Junias, anno, Christo propitio, secundo imperii domni Augusti Ludovici piissimi, indictione VIII.

Actum Aquisgrani palatio regio in Dei nomine feliciter. Amen.




[Col. 1427]
VII. Ejusdem pro eodem monasterio. (Anno 816.)
[Apud D. Bouquet., ibid.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Notum sit omnibus fidelibus nostris in partibus Septimaniae provinciae, Aquitaniae, vel in caeteris provinciis consistentibus, quia vir venerabilis Benedictus [Col. 1427C] abbas ad nostram accedens clementiam, suggessit nobis ut per nostram jussionem advocati monasterii Anianensis perdita quaererent, et juste possessa ubique secundum legem defenderent. Quem nos libenter recipimus, et has litteras scribere et ei dare jussimus, per quas omnibus notum facimus ut sciatis advocatos praedicti monasterii Anianensis omnia quae secundum legem quaesierint, et quicunque de praedicti monasterii rebus eis alia quaesierit; et secundum legem definitum fuerit, ratum et stabile permaneat. Et ideo praecipimus ut ubicunque in loca vel potestates seu ministeria cujuslibet et comitum advenerint et undecunque de rebus praedicti monasterii judiciare quaesierint, absque ulla dilatione secundum legem justitiam recipiant et faciant. Si vero [Col. 1427D] quilibet aliquam dilationem in justitiis faciendis opposuerit aut aliquam injustam occasionem adhibere conatus fuerit, advocatis ipsius monasterii injungimus ut nobis renuntient, ut nos illi qui nostram jussionem neglexerit, secundum facti sui meritum retribuamus. Dixit etiam nobis praedictus Benedictus abbas eo quod mancipia de monasterio S. Martini, vel alia, quod [quae] nos largitionis nostrae munere ad praedictum Anianense monasterium concessimus, per loca diversa fugitiva sint: de quibus volumus ut ejusdem monasterii advocati ea perquirant, et ubicunque reperta fuerint, et secundum legem Romanam tricennio se defendere voluerint; et hoc advocati praedicti monasterii ea propinquis eorum [Col. 1428A] circumcinxerint, aut testimonia idonea dederint; fiat de eis secundum Romanae legis sanctionem, ut tricennium ea excludere non possint. Et ut has litteras nostras esse verius credatis, de annulo nostro subtus jussimus sigillari.

Durandus diaconus ad vicem Fridugisi recognovi.

Data Idibus Octobris, anno, Christo propitio, imperii nostri 3, indictione 10. Actum Compendio palatio regio in Dei nomine feliciter. Amen.




[Col. 1428]
VIII. Ejusdem pro eodem monasterio. (Anno 818.)
[Apud D. Bouquet., ibid.]

In nomine Domini Dei et Salvatoris nostri Jesu Christi Ludovicus divina ordinante providentia imperator [Col. 1428B] Augustus.

Si liberalitatis nostrae munere de beneficiis a Deo nobis collatis ad loca divinis cultibus mancipata propter amorem coelestis patriae, et sustentationem ibidem Deo famulantium aliquid largimur, id nobis procul dubio ad mortalem vitam felicius transigendam, et ad aeternam perpetualiter obtinendam profuturum liquido credimus. Idcirco noverit omnium fidelium nostrorum, praesentium scilicet et futurorum, sagacitas, quia nos divina aspiratione tacti, et coelestis patriae amore succensi, ob animae nostrae salutem, vel stabilitatem Christiani imperii, libuit nobis ad monasterium quod dicitur Aniana, quod est constructum in honore Domini Dei et Salvatoris nostri et sanctae Mariae semper virginis, quod est [Col. 1428C] situm in pago Magdalonense, cui Georgius abba praeesse videtur quamdam cellulam juris nostri, quae est constructa in honore sancti Martini infra muros Arelatensis civitatis, cum his quae ad eam infra eumdem pagum praesenti tempore pertinent et locum qui est in pago Arausiensi, vocabulo Morenatus, vel quae ad ipsum locum pertinent, similiter et in pago Avenionensi, per hanc nostrae auctoritatis donationem conferre. Hanc vero cellam superius praescriptam cum ecclesiis, domibus, aedificiis, mancipiis, terris, vineis, pratis, silvis, pascuis, aquis aquarumve decursibus, molendinis, mobilibus et immobilibus, cultum et incultum, totum et ad integrum, quantumcunque ad ipsam dictam cellam, sicut diximus, praesenti tempore legitime aspicit, et nostri juris ac [Col. 1428D] possessionis in praedictis pagis nostrae proprietatis est per hanc nostrae auctoritatis donationem memorato monasterio ad stipendia fratrum ibidem Deo famulantium, et ad subsidia pauperum vel ad cunctas ejusdem monasterii Aniani necessitates consulendas ob emolumentum animae nostrae perpetualiter concessimus, atque perpetuo ad habendum delegavimus: ita videlicet ut quidquid de ipsa cella; vel de rebus ad eam pertinentibus rectores et ministri supra memorati monasterii disponere atque ordinare, vel etiam facere voluerint, libero in omnibus perfruantur arbitrio faciendi. Haec vero auctoritas largitionis nostrae ut per curricula annorum inviolabilem atque inconvulsam obtineat firmitatam, manu [Col. 1429A] propria subterfirmamus, et annuli nostri impressione signari jussimus.

Signum Ludovici imperatoris serenissimi.

Faramundus ad vicem Fridugisi recognovi.

Data II Nonas Decembris, anno Christi propitio imperii domini nostri [a 1Kb] VI, indictione XII.

Actum Aquisgrani palatio regio in Dei nomine feliciter. Amen.




[Col. 1429]
IX.Ejusdem pro eodem monasterio. (Anno 819.)
[Inter Acta SS. ordinis S. Bened., part. I, saec. IV, pag. 220.]

In nomine Domini Dei et Salvatoris nostri Jesu Christi Ludovicus divina ordinante providentia imperator [Col. 1429B] Augustus.

Notum sit omnibus fidelibus nostris, quia vir venerabilis Benedictus abba una cum consensu [b 1Kb] Georgii abbatis Anianensis monasterii, quem ipse ibidem successorem elegerat, et monachis ibidem consistentibus, seu etiam et Nibridii reverentissimi archiepiscopi et aliorum servorum Dei, cuidam cellulae in pago Albiensi super fluvium qui dicitur Aquotis sitae, nuncupante Bella-Cella, constructae in honore sancti Benedicti et aliorum sanctorum, quae nuperrimis temporibus novo opere in rebus quas [c 1Kb] Vulfarius comes memorato monasterio Anianensi delegaverat, constructa est, privilegium ob firmitatem loci concessit, ut semper de ipsa congregatione ibidem eligerent abbates, quandiu ibi tales inveniri potuissent. [Col. 1429C] Si vero contigisset ibidem illum inveniri minime posse, ut de praedicta congregatione Anianensis monasterii ibidem constitueretur; et si aliter quam oportebat fecisset, et a suo proposito in aliquo exorbitasset, ut rector saepe nominati monasterii sua auctoritate illud emendaret.

Caeterum quandiu suam professionem bene observabunt, nullatenus qualibet occasione eos infestassent, aut eorum quietem perturbassent, aut aliquid contrarii eis fecissent. Sed ut melius conservaretur, petiit ut nostrae jussione manus ratum maneret. Proinde has litteras fieri jussimus, per quas jubemus ut memorati fratres in eodem loco consistentes juxta superius taxatum modum Deo quiete militent, et [Col. 1429D] abbatem quandiu ex se bonum eligere potuerint, juxta praemissam constitutionem eligant: et si a proposito suo aliorsum digressi fuerint, per abbatem Anianensis monasterii corrigantur; et, sicut intulimus, nullam infestationem aut inquietudinem qualibet occasione, dum bene suum propositum conservaverint, a rectoribus et congregatione praescripti monasterii Anianensis patiantur: sed juxta praemissam conditionem in omnibus quiete vivere valeant. Haec vero cellula sub eadem immunitate, quam nos praedicto monasterio Anianensi fecimus, indivisibiliter, [Col. 1430A] sicut res caeterae ad ipsum monasterium pertinentes, ita ea sub nostra defensione consistat. Et ut haec nostra jussio in omnibus firmior habeatur et melius conservetur, de annulo nostro subter jussimus sigillari.

Durandus diaconus ad vicem Helisacar recognovi.

Data VII Id. Mart., anno Christi propitio imperii domni Ludovici piissimi Augusti sexto, indictione XII.

Actum Aquisgrani palatio regio in Dei nomine feliciter. Amen.





X. Ejusdem pro eodem monasterio. (Anno 820.)
[Apud D. Bouquet., ibid.)
[Col. 1430B]

In nomine Domini Dei et Salvatoris nostri Jesu Christi, Ludovicus divina providentia imperator Augustus.

Cum locis divino cultui mancipatis ob divinae servitutis amorem quiddam deferimus, et imperialem morem decenter implemus, et id nobis profuturum ad aeternae remunerationis praemia capessenda veraciter credimus. Idcirco noverit omnium fidelium nostrorum, praesentium scilicet et futurorum solertia, quia nos divino amore succensi, olim per nostrum praeceptum tradidimus quamdam cellam proprietatis nostrae, sitam infra muros Arelatensis civitatis, constructam in honore sancti Martini confessoris Christi, cum rebus et mancipiis ad se [Col. 1430C] aspicientibus vel pertinentibus, monasterio Anianensi, quod est dicatum in honore Domini et Salvatoris nostri Jesu Christi, et sanctae Mariae semper virginis, situm in pago Magdalonense. Et tunc placuit nobis pro remedio animae nostrae, ut pius Dominus peccatorum nostrorum maculas tergere et supernis civibus adscisci dignetur, quamdam villam juris nostri, quae dicitur Massacia, cum appendiciis suis, habentem plus minus quadraginta mansos, quae est ex ratione praedictae cellae sancti Martini, non solum eidem cellae reddere, sed etiam liberalitatis nostrae munere per hos imperiales apices nostros ibidem confirmare: quatenus eadem cella cum praedicta villa perpetim in jus et dominationem praefati monasterii Anianensis eorumque rectoris persistat. [Col. 1430D] Hanc vero villam cum omnibus ad se praesenti tempore juste et legaliter aspicientibus, domibus, aedificiis, ecclesiis, mancipiis utriusque sexus, terris, vineis, pratis, silvis, pascuis, aquis aquarumve decursibus, molendinis, perviis, exitibus et regressibus, vel quantumcunque ad eam moderno tempore aspicere videtur et nostri juris et possessionis est jure proprietatis, totum et ad integrum vel inexquisitum praedictae ecclesiae sancti Martini et monasterio Anianensi per hanc nostrae auctoritatis donationem donamus atque transfundimus: ita videlicet ut quidquid [Col. 1431A] rectores et ministri praefati monasterii Anianensis ob utilitatem et profectum praedicti monasterii facere voluerint, libero in Dei nomine perfruantur arbitrio faciendi. Et ut haec auctoritas per futura tempora inviolabilem obtineat firmitatem, eam manu propria subter firmavimus, et annuli nostri impressione signari jussimus.

Signum Ludovici serenissimi imperatoris.

Durandus diaconus ad vicem Fridugisi recognovi.

Data IIII Idus Martii, anno, Christo propitio, VII imperii domni Ludovici piissimi Augusti, indictione XIII.

Actum Aquisgrani palatio regio in Dei nomine feliciter. Amen.





XI. [Col. 1431B] Ejusdem pro eodem monasterio (Anno 822.)
[Apud D. Bouquet., ibid.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus, omnibus comitibus, vicariis, centenariis, sive caeteris judicibus nostris partibus Provinciae, [a 1Kb] Septimaniae et Aquitaniae consistentibus

Notum vobis sit quod vir venerabilis Tructesindus abbas monasterii Anianensis suggessit nobis atque indicavit, quod homines vel famuli memorati monasterii per diversa loca consistentes, in ministeriis vestris multa praejudicia et infestationes patiantur tam a junioribus vestris quam ab aliis hominibus, [Col. 1431C] et non possunt habere defensionem per praeceptum immunitatis, quod nos eidem monasterio propter Dei amorem et nostram eleemosynam concessimus, eo quod vos sive juniores vestri dicatis non plus immunitatis nomen complecti quam claustrum monasterii; caetera omnia quamvis ad ipsum monasterium pertinentia extra immunitatem esse. Propter hoc volumus ut intelligatis non solum ad claustrum monasterii, vel ecclesias atque atria ecclesiarum immunitatis nomen pertinere, verum etiam ad domos et villas et septa villarum, et piscatorias, manufacta, vel quidquid fossis vel sepibus aut alio clausarum genere praecingitur, eodem immunitatis nomine contineri. Ita quidquid intra hujusmodi munimenta ad jus cujuslibet monasterii pertinentia a [Col. 1431D] quolibet homine, nocendi, vel damnum inferendi causa, spontanea voluntate committitur, in hoc facto immunitas fracta esse judicatur. Quod vero in agro vel campo aut silva, quae nulla munitione cingitur, casu sicut fieri solet, a quibuslibet hominibus commissum fuerit, quamvis idem ager vel campus aut silva ad ecclesiam praeceptum immunitatis habentem pertineat, non tamen in hoc immunitas fracta judicanda est. Et ideo non sexcentorum solidorum compositione, sed secundum legem quae in eodem loco tenetur, mulctandus est is qui fraudem vel damnum in tali loco convictus fuerit fecisse. Praecipimus tamen vobis ut [tam] vos ipsi caveatis et observetis, [Col. 1432A] quam juniores et ministeriales vestri, ut homines et famuli memorati monasterii in omnibus locis ad vestra ministeria pertinentibus pacem habeant, et eis liceat cum securitate memorato monasterio deservire tam in privatis quam in publicis et communibus locis; nec ullus vestrum vel juniorum vestrorum ulterius eos audeat despoliare, et vel in fluminibus, vel in plagis maris piscantes, vel in aliis locis ad praedictum monasterium pertinentibus diversas utilitates et servitia facientes infestare, vel inquietare, aut a debito injuncto sibi servitio prohibere, vel aliquid contra legem et justitiam facere: quia si ulterius ad nostras aures fuerit perlatum, et verum inventum, temeratorem nostri mandati condigna suis factis vindicta coercere decrevimus. Propterea [Col. 1432B] praecipimus atque jubemus ut taliter exinde agatis, qualiter gratiam nostram vultis habere propitiam. Et ut certius hanc nostram jussionem esse credatis, de annulo nostro subter jussimus sigillari.

Data XIV Kal. Aprilis, anno Christo propitio, IX imperii domni Ludovici piissimi Augusti, indictione XV.

Actum Aquisgrani palatio in Dei nomine feliciter. Amen.





XII. Ejusdem pro eodem monasterio. (Anno 822.)
[Apud D. Bouquet., ibid.]

In nomine Domini Dei et Salvatoris nostri Jesu Christi, Ludovicus divina propitiante providentia [Col. 1432C] imperator Augustus.

Si erga loca divinis cultibus mancipata, propter amorem Dei, ejusque in eisdem locis sibi famulantes, beneficia opportuna largimur, praemium nobis aeternae remunerationis rependi non diffidimus. Idcirco notum sit omnibus fidelibus nostris, praesentibus scilicet et futuris, quia placuit nobis pro mercedis nostrae augmento ad monasterium quod dicitur Aniana, situm in pago Magdalonense, constructam in honore Domini et Salvatoris nostri Jesu Christi, et sanctae Mariae semper virginis, seu et aliorum, ubi nunc Tructesindus abbas praeesse videtur cum turba monachorum, aliquid ex nostris rebus tradere; id est quamdam cellulam nuncupantem Gellonis, sitam in pago Ludovense, cum omnibus appendiciis [Col. 1432D] suis, vel quidquid ibi Willelmus quondam comes, qui ipsam cellulam in causa domni et genitoris nostri construxit, seu et alii boni homines per strumenta chartarum tradiderunt: nec non in praedicto pago, villam quae dicitur Magarantiate; et in eodem pago in loco qui dicitur Castra-Pastura, ad pecora eorum alenda, cum terminis et adjacentiis suis; in pago Beterense fiscum nostrum, qui dicitur Miliacus, cum ecclesia sancti Paragorii, et Miliciano villa; et in pago Magdalonense castrum, quod dicitur Monte Calmense, situm juxta fluvium Araur, cum ecclesia sancti Hilarii, a termino ejusdem monasterii Anianensis usque ad terminos eorum, sicut genitor noster [Col. 1433A] Carolus bonae memoriae piissimus Augustus trans ripam praefati fluminis per suum praeceptum ad propitium [a 1Kb] antedictum tradidit monasterium, excepto proprium ingenuorum hominum, quod infra conjacet. Item in eodem pago illos segos cum ipsa piscatoria, quantumcunque in eodem loco idem genitor noster quodam ad suum habebat opus, qui est inter mare et stagnum, cum ecclesia et villaribus, et piscatoriis, et omnibus aspicientiis et adjacentiis suis. De silva vero, quae eidem fisco adjacet, concedimus eisdem monachis et eorum hominibus, ut ad usus et ad piscatorias reemendandas, quantumcunque necesse fuerit ad eorum utilitates, accipiant, pascua etiam ad animalia eorum alenda, absque ullius hominis impedimento, ubi voluerint, et illi et homines [Col. 1433B] eorum habeant. Caetera vero quae restant et silva et pascua utantur, et comes et habitatores civitatis Agatensis, sicut antiquitus usus fuit. In pago namque Agatense fiscum nostrum qui vocatur Sita, et in pago Narbonense salinas, quae sunt in pago nuncupante [b 1Kb] Ad-Signa, quantascunque eis noster missus [c 1Kb] Leybulfus comes designavit, cum terminis et laterationibus. Insuper et cellam juris nostri quae est constructa in honore sancti Martini intra muros civitatis Arelatensis, cum omnibus quae ad eam in eodem pago Arelatensi vel Avenionensi praesenti tempore legaliter pertinent. Et locum qui est in pago Arausione, vocabulo Morenatus, vel quae ad ipsum locum pertinent. Similiter et villam quae dicitur Massacia, cum omnibus appendiciis, habentem [Col. 1433C] plus minus XL mansos, quae est ex ratione praedictae ecclesiae sancti Martini. Haec omnia praescripta cum ecclesiis, villis, villaribus, domibus, aedificiis, mancipiis, terris, vineis, olivetis, silvis, garricis, pratis, pascuis, molendinis, aquis aquarumve decursibus, piscatoriis, perviis exitibus et reditionibus, cultum et incultum, cum omnibus adjacentiis et appendiciis suis, totum et ad integrum, quantumcunque juris nostri et possessionis ac proprietatis, praedicto monasterio concessimus per hanc nostrae auctoritatis donationem, ad stipendia fratrum ibidem Deo famulantum, et ad subsidia pauperum ad cunctas ejusdem monasterii utilitates, perpetualiter concedimus ad habendum. Ita videlicet ut quidquid ab hodierno die de praedictis rebus facere vel ordinare, vel etiam disponere [Col. 1433D] rectores et ministri praedicti monasterii voluerint, libero in omnibus perfruantur arbitrio faciendi. Et nullus ex fidelibus sanctae Dei Ecclesiae et nostris de praescriptis rebus a nobis praefato monasterio vel congregationi ibidem degenti concessis aliquid minuere tentet; nec homines ibidem commanentes distringere, nec fidejussores [tollere], nec paratas requirere, nec ullas redhibitiones exigere praesumat. Sed sicut nobis ob amorem Dei praescripta loca cum omnibus eorum appendiciis eidem congregationi delegari, atque perpetualiter ad habendum tradere libuit; ita, Domino protegente, absque alicujus contrarietate [Col. 1434A] vel diminutione, jure firmissimo ipsas res habere et possidere valeant. Placuit etiam nobis huic congregationi, quando Dominus abundanter largiri dignatus fuerit, decem modia de oleo dare, id est de tolomena et solaria; quando vero minus, sex modia. Et jubemus per hoc praeceptum procuratoribus earumdem villarum praesentibus et futuris, ut mensuram olei praescriptam missis supradictae congregationis vel ejus successoribus in Arelato annis singulis dare studeant. Haec quippe auctoritas ut nostris et futuris temporibus, Domino protegente, valeat inconvulsa manere, manu propria subscripsimus, et annuli nostri impressione signari jussimus.

Signum Ludovici serenissimi imperatoris.
[Col. 1434B]

Durandus diaconus ad vicem Fridugisi recognovi.

Data XIII Kal. Aprilis, anno, Christo propitio, IX imperii Ludovici piissimi Augusti, indictione XV.

Actum Aquisgrani palatio regio in Dei nomine feliciter. Amen.





XIII. Ejusdem pro eodem monasterio. (Anno 826.)
[Mabill., Annal. Bened., II, 124.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Omnibus fidelibus sanctae Dei Ecclesiae, praesentibus scilicet et futuris, notum sit quia Tructesindus venerabilis abbas, ex monasterio quod dicitur Aniana, [Col. 1434C] in honore Dei et Salvatoris nostri Jesu Christi necnon et sanctae Mariae constructum, nostrae mansuetudini suggessit qualiter Arnaldus comes in pago Biterrense villam de Cinciano, et casale proprium ex comparatione et acquisitione acquisivit, et ipse Arnaldus per suum wadium domno Benedicto tradidit praedictas res praefati monasterii Anianensis, quo mortuo missi nostri partibus nostris praedictas res revocaverunt. Petiit itaque praedictus abbas Benedictus clementiam nostram, ut ipsas res de jure nostro in ejusdem monasterii ditione perpetualiter ad obtinendum tradidissemus, quod ita et fecimus. Petiit itaque nos Tructesindus abbas, ut nostrum praeceptum super hoc negotio fieri juberemus, per quod nostris futurisque temporibus ipse et successores [Col. 1434D] sui per eum securius et firmius eas possiderent, cujus petitioni assensum praebuimus, et hoc nostrae auctoritatis praeceptum fieri decrevimus, per quod decernimus atque jubemus, ut quidquid rerum suarum praedictus Arnaldus ad praefatum monasterium Anianum praedonavit, firmum et inviolabile permaneat; ita videlicet ut quidquid de ipsis vel in ipsis rectores et ministri supra memorati monasterii disponere atque ordinare vel etiam facere pro utilitate ejusdem monasterii voluerint, absque ullius injusta contradictione ordinent atque disponant, et faciant quidquid utilitati praedicti monasterii congruere et [Col. 1435A] convenire prospexerint. Et ut haec auctoritatis nostrae praeceptio firmior habeatur, et per futura tempora melius conservetur, annuli nostri impressione subter eam signari jussimus.

Hirminmaris diaconus ad vicem Fridugisi abbatis recognovi.

Data XIX Kalend. Septemb., anno, Christo propitio, IX imperii domni Ludovici piissimi Augusti, indict.... Actum Carbonaco villa palatio regio in Dei nomine feliciter. Amen.





XIV. Ejusdem pro eodem monasterio. (Anno 835.)
[Apud D. Bouquet., ibid.]

In nomine Domini Dei et Salvatoris nostri Jesu [Col. 1435B] Christi, Ludovicus divina repropitiante clementia imperator Augustus.

Si petitionibus servorum Dei justis et rationabilibus divini cultus amore favemus, id nobis procul dubio ad aeternam beatitudinem promerendam profuturum credimus. Idcirco notum esse volumus cunctis fidelibus sanctae Ecclesiae Dei et nostris, praesentibus scilicet et futuris, quod Ermenaldus abbas monasterii nostri, quod dicitur Aniana, ad nostram accedens mansuetudinem, ostendit nostrae majestatis obtutibus quamdam praeceptionem quam nos olim ad petitionem praedecessoris sui Benedicti abbatis, ob amorem Dei et monasterii utilitatem, fieri jusseramus; de advocatione videlicet..... ad hoc in nostram praeceperamus commendationem, ut liberius praedicti [Col. 1435C] monasterii utilitates et necessitates procurare valeret. Sed eodem advocato divina vocatione rebus humanis exempto, nostram expetivit clementiam ut eamdem advocationis curam Maurino vassallo nostro committeremus, Cujus petitionem nostris indigere auxiliis perpendentes, divino tacti munere postulata concessimus, committentes eidem vassallo nostro, Maurino nomine, rerum monasterii sui curam, in acquirendis videlicet justitiis, et aliis faciendis. Propter hoc hos nostrae auctoritatis apices ei successoribusque per tempora labentia sibi succedentibus fieri ac dari praecepimus; per quos praecepimus atque jubemus [ut] omnia quaecunque praedictus advocatus saepe dicti monasterii Anianensis, nomine Maurinus, secundum legem quaesierit, aut quaerentibus [Col. 1435D] obstiterit, aut juste satisfecerit, atque legaliter diffinita fuerint, rata et stabilita permaneant, ubicunque ad loca et potestates seu ministeria cujuscunque comitum advenerit, undecunque de rebus ejusdem monasterii justitiam quaesierit, absque ulla dilatione secundum legem plenissimam reperiat, atque quaerentibus faciat. Et quia constat idem monasterium nostrum proprium esse, volumus et praecepimus ut saepe nominatus advocatus nulla ullatenus testimonia super nostra ejusdem immunitate monasterii testes recipiat: sed quidquid juste et legaliter quaesierit sive defenderit cum nostrae partis testibus, effectum rei evindicare et perficere studeat. Si quilibet vero aliquam dilationem in justitiis faciendis [Col. 1436A] opposuerit, aut aliquam injustam occasionem conatus fuerit adhibere, praedicto advocato injunximus ut nobis renuntiet, ut nos illi, qui nostram jussionem neglexerit, secundum facti sui meritum retribuamus. Dixit etiam nobis praedictus Ermenaldus abbas eo quod mancipia de monasterio sancti Martini, quod nos largitionis nostrae munere ad praedictum Ananiense monasterium concessimus, per loca diversa fugitiva sint. Volumus ut praedictus advocatus ea quaerat; et ubicunque inventa fuerint, et secundum legem Romanam tricennio se defendere voluerint; et hoc praedictus advocatus ex propinquis eorum circumcinxerit, aut testimonia idonea dederit; fiat de eis secundum Romanae legis sanctionem, ut tricennium ea excludere non possit. Et liceat ei [Col. 1436B] suas res proprias absque cujuslibet interpellatione injusta aut inquietudine quiete possidere; et quia memorata ad peragendum ei injunximus, ab omni hoste vel wasta, sive ab omni publico servitio immunem existere: quatinus advocationem a nobis sibi injunctam liberius atque utilius peragere valeat. Licentiam etiam dedimus eidem abbati de minoribus atque levioribus causis alium advocatum mittere, qui praefati monasterii causas atque necessitates utiliter fideliterque administrare possit. Et ut has litteras esse verius credatis, de annulo nostro subter eas jussimus sigillare.

Hirminmarus notarius ad vicem Hugonis recognovi.

Data XII Kal. Augusti, anno, Christo propitio, XXII [Col. 1436C] imperii domni Ludovici piissimi Augusti, indictione XIII.

Actum Stremiaco villa in Dei nomine feliciter. Amen.




[Col. 1436]
XV. Ejusdem pro eodem monasterio. (Anno 837.)
[Apud D. Bouquet., ibid.]

In nomine Domini Dei et Salvatoris nostri Jesu Christi, Ludovicus divina repropitiante clementia imperator Augustus

Omnibus fidelibus sanctae Dei Ecclesiae et nostris, praesentibus scilicet et futuris, notum sit quia olim adhuc in Aquitania constituti, et necdum imperiali honore et nomine coelitus insigniti, beneficiavimus [Col. 1436D] quamdam villam in pago Lutevense Aniani monasterii, quae est in honore sancti Salvatoris, seu beatae Mariae virginis, et Petri et Pauli apostolorum, atque archangeli Michaelis dicata, petente nimirum Benedicto ejusdem monasterii tunc temporis abbate, et per auctoritatem nostram delegare curavimus. Sed quia deinceps divinitus nobis imperiali solio sublimatis, easdem res potiori auctoritate roboratas fuisse necdum esse consisterat, venerabilis Ermenaldus ejusdem monasterii abbas nostrae supplicavit clementiae ut denuo nostram auctoritatem super rebus villae, quae dicitur Caussenas, accipere mereretur, per quam eas firmius possidere valeret. Cui divino amore et honore assensum praebentes, hos nostros [Col. 1437A] apices fieri jussimus, per quos decernimus atque sancimus ut jam dicta villa Caussenas cum omni integritate sua diebus vitae nostrae beneficiario munere in dominatione et gubernatione Aniani monasterii rectorumque illius atque sustentatione fratrum in Deo Domino militantium persistat; et quidquid de ea jure ecclesiastico et modo beneficiario facere disposuerint, liberam habeant potestatem. Et ut haec auctoritas nostra firmior habeatur, de annulo nostro subter jussimus sigillare.

Signum Ludovici serenissimi imperatoris.

Hirminmaris notarius ad vicem Hugonis recognovi.

Data XIV Kal. Novembris, anno, Christo propitio, XXIV imperii domni Ludovici piissimi Augusti, [a 1Kb] indictione [Col. 1437B] XV.

Actum Aquisgrani palatio regio in Dei nomine feliciter. Amen.




[Col. 1437]
XVI. Ejusdem pro eodem monasterio. (Anno 837.)
[Apud Mabill., Acta SS. ord. S. Bened.]

In nomine Domini Dei et Salvatoris nostri Jesu Christi, Ludovicus divina ordinante providentia imperator Augustus.

Si erga loca divinis cultibus mancipata propter amorem Dei eosque in eisdem locis sibi famulantes beneficia opportuna largimur, praemium nobis apud Dominum aeternae retributionis rependi non diffidimus. Idcirco notum sit omnibus fidelibus nostris, [Col. 1437C] praesentibus et futuris, quia placuit nobis pro mercedis nostrae augmento ad monasterium quod dicitur Aniana, situm in pago Magdalonense, constructum in honore Domini et Salvatoris nostri Jesu Christi, et sanctae ac semper virginis Mariae, seu aliorum sanctorum, ubi venerabilis Hermenaldus abbas praeesse videtur, aliquid ex rebus tradere nostris, id est quamdam cellulam nuncupantem Gellonis, sitam in pago Lutovense, cum omnibus appendiciis suis, vel quidquid ibi Willelmus quondam comes, qui ipsam cellulam in causa domni et genitoris nostri construxit, seu et alii boni homines per strumenta chartarum tradiderunt. Et in praedicto pago villam quae dicitur Magaranciate, et locum qui dicitur Castra-Pastura ad pecora eorum alenda, [Col. 1437D] seu diversis usibus, cum terminis et adjacentiis suis. Et in eodem pago fiscum nostrum Curcenate cum omnibus adjacentiis suis. In pago quoque Biterrense fiscum nostrum, qui dicitur Miliacus, cum ecclesia sancti Paragorii et Miliciano villa, cum omnibus appendiciis et adjacentiis suis. Et in eodem pago Villam-Cincianum cum appendiciis et adjacentiis suis. Et inter confinia de pago Rutenico seu Nemausense alpes ad pecora alenda seu alios usus quas dicunt Jaullo, cum terminis et adjacentiis suis, quas olim praefato monasterio per missos nostros Ragambaldo seu Fulcoaldo comite tradidimus cum [Col. 1438A] omni integritate, sicut a temporibus domni et genitoris nostri ab eisdem monachis possessum fuit. Et locum qui dicitur Auraria cum omni integritate, sicut olim a bonae memoriae Ermengarde regina praedicto monasterio traditum est. Et in pago Magdalonense castrum quod dicitur Monte-Calmense, situm juxta fluvium Araur, cum ecclesia sancti Hilarii, a termino ejusdem monasterii Anianensis usque ad terminum rerum, sicut genitor noster trans ripam praefati fluminis per suum praeceptum ad proprium jam dicto tradidit monasterio, excepto proprium ingenuorum hominum quod infra conjacet. Et super praefatum fluvium, Caucinum ad pascua armentorum et alenda pecora seu alias utilitates, cum villulis et omnibus aspicientiis suis. Et [Col. 1438B] alio loco Comajagas cum finibus et adjacentiis suis, seu et Paliares cum appendiciis suis. Et in loco qui dicitur Sogrado, cellulam quam ipsi monachi aedificaverunt cum adjacentiis suis. Omnia haec cum omni integritate, sicuti a misso genitoris nostri Caroli Leydrath archiepiscopo traditum et marmoribus per cruces et terminationes assignatum fuit, et ab ipsis monachis a temporibus genitoris nostri possessum. Et in ipso pago, in fisco nostro nuncupante Juviniaco, locum quod antiquo vocabulo Fons-Agricolae dicebatur, nunc autem Nova-Cella appellatur, quam proprio opere ipsi monachi manibus suis aedificaverunt; etiam et molina duo infra ipsius fisci terminum super fluvium Lero ab eisdem constructa cum omni integritate, sicut hactenus a [Col. 1438C] temporibus praelibati genitoris nostri quieto ordine tenuerunt; et inter mare et stagnum locum qui vocatur porcarias, quem sibi ad porcos alendum vel ad piscationis opportunitatem, seu alias adjacentias de locis eremis praefati monachi susceperunt, et a genitore nostro eis per praeceptum collata sunt. Item in eodem pago illos segos cum ipsa piscatoria et plagis maris et fiscum nostrum adhaerentem illis qui nuncupatur Sita, qui est inter mare et stagnum, et subjungit pago Agatensi, cum ecclesiis, villaribus, mancipiis plagis maris et piscatoriis, cum omnibus aspicientiis et adjacentiis suis, cum silvis et arboribus supra positis, usque ad locum qui dicitur Caraiacum, quantumcunque vel quomodocunque in eisdem locis idem genitor noster quondam ad suum [Col. 1438D] habuit opus. Et in pago Narbonense salinas quae sunt nuncupante Ad-Signa, quantascunque noster missus Leibulfus comes eis designavit, cum terminis et laterationibus suis. Insuper et cellam juris nostri, quae est constructa in honore sancti Martini infra muros civitatis Arelatensis, cum omnibus quae ad eam in eodem pago Arelatensi vel Avinionensi praesenti tempore pertinent. Et locum qui est in pago Arausione, vocabulo Murenatis, quidquid ad ipsum locum pertinet; et villam quae dicitur Massacia cum omnibus appendiciis suis, habentem plus minus mansos XL, quae est ex ratione praedictae cellae [Col. 1439A] sancti Martini; seu et insulam Suburbanam nuncupatam, quae cingitur ab omni parte a Rhodano flumine, cum ecclesiis ac rebus seu appendiciis suis, sicut quondam Leibulfus comes per auctoritatem nostram cum Notone archiepiscopo ex suo alode [a 1Kb] excambiavit et jure possedit, atque per chartam donationis praefato contulit monasterio. Necnon et in pago Ucetico donamus cellulam proprietatis nostrae, quae nuncupatur Casa-Nova, quae sita est juxta locum qui vocatur Gordanicus, super fluvium Cicer, sicut eam et genitor noster quondam possedit, et nos olim praefato monasterio per auctoritatem nostram concessimus. Haec omnia praescripta cum omni integritate praedicto monasterio per hanc nostrae auctoritatis donationem perpetualiter concedimus [Col. 1439B] ad stipendia fratrum ibidem Deo famulantium, ita ut quidquid ab hodierno die et tempore de praedictis rebus facere vel ordinare voluerint ministri loci ipsius, libero in omnibus perfruantur arbitrio. Quam ob rem hanc praeceptionem nostrae auctoritatis pro firmitatis studio fieri jussimus: per quam omnino praecipimus atque jubemus, ut nullus ex fidelibus sanctae Dei Ecclesiae ac nostris de praescriptis rebus a nobis praefato monasterio vel congregationi ibidem degenti concessis aliquid abstrahere aut minuere tentet, nec in ecclesiis aut loca vel agros seu reliquas possessiones praedicti monasterii, quas moderno tempore per donationes genitoris nostri ac nostras seu caeterorum fidelium juste possidere videtur in quibuslibet locis, quidquid ibidem [Col. 1439C] propter divinum amorem collatum fuit, quaeque etiam deinceps in jure ipsius sancti loci aut per nos aut per alios voluerit divina pietas augeri, ad causas audiendas vel freda exigenda, aut mansiones [Col. 1440A] vel paratas faciendas, aut fidejussores tollendos, aut homines ipsius monasterii tam ingenuos quamque servos, qui super terram memorati monasterii residere videntur, distringendos, nec ullas redhibitiones aut illicitas occasiones perquirendas ullo unquam tempore ingredi audeat vel exactare praesumat. Et quidquid de rebus praefati monasterii fiscus sperare poterat, totum nos pro aeterna remuneratione praedicto monasterio concedimus, ut perpetuis temporibus in alimoniam pauperum et stipendia monachorum ibidem Deo famulantium proficiat in augmentum. Et quandoquidem divina vocatione supradictus abbas et successores ejus de hac luce migraverint, quandiu ipsi monachi inter se tales invenire potuerint, qui ipsam congregationem secundum [Col. 1440B] Regulam sancti Benedicti regere valeant, per hanc nostram auctoritatem et consensum, sicuti in aliis eorum continetur praeceptis a nobis vel genitore nostro sibi collatis, licentiam habeant semper eligendi abbates, quatenus ipsis servis Dei qui ibidem Deo famulari videntur, pro nobis et conjuge proleque nostra et stabilitate totius imperii a Deo nobis concessi vel conservandi jugiter Domini misericordiam exorare delectetur. Et ut haec auctoritas nostris futurisque temporibus Domino protegente valeat inconvulsa manere, manu propria subscripsimus, et annuli nostri impressione signari jussimus.

Hirminmaris notarius ad vicem Hugonis recognovi.

Data XII Kal. Novembris, anno, Christo propitio, XXIV imperii domni Ludovici piissimi Augusti, indictione [Col. 1440C] XV.

Actum Aquisgrani palatio regio in Dei nomine feliciter. Amen.




Volume back matter





[Col. 1439D]
INDEX RERUM ET VERBORUM AD SANCTI BENEDICTI ANIANENSIS CONCORDIAM REGULARUM. In hoc Indice revocatur Lector ad numeros columnarum nostrarum.



A
    Abbas qualis esse debet, 755, 769. Ex congregatione eligendus, 755, 760. Non neophytus, 760. Ejus ordinandi ratio, 762. Ordinandus ab episcopo, 761. Non olim tenebatur esse sacerdos, 893. Qualiter peccet in rerum temporalium administratione, 775. Ei rem monasterii vendere aut alienare non licet, 785. Non debet habere proprium, 775. Non debet uti libera potestate, 782, 1019. Sine ejus permissu nihil faciendum, 1197. Debet reficere cum sua congregatione, 1255. Eisdem fratrum cibis debet esse contentus, 1107. Lavet pedes fratrum, 1201. Hospitum, 1217. Ejus coquina, ibid. Litigare non debet, 760, 761. Cubare debet in dormitorio, 968. Ejus lectus in medio dormitorii, 967. Quam curam gerere debet de excommunicatis, 1107.
    Abbatissae ordinatio ab episcopo, 761.
    Abbo (S.) abbas, 798.
    Ablactatum, 833.
    Ablutio manuum ante sumptionem eucharistiae, 1007.
    Abnegare semetipsum sibi, 799.
    Absentes ab oratorio pro utilitate monasterii, 1158. Absentium commemoratio in oratorio, 1313.
    Absolutionis forma, 1030.
    Absolvendi monachi excommunicati ritus, 1005, 1009.
    Abstentus, quid, 986.
    Abstinentia moderata, 1117. Qualis esse debeat, 1211.
    Abstinere aliquem, 986. [Col. 1440C]
    Acceptio personae, 771.
    Accusatio sui, 1025. Quam sit utilis, 1025.
    Acedia, 960. Ejus remedia, 961.
    Achar, Achan, 982.
    Acta Apostolorum, 1221.
    Actum, coactum, 739.
    Adalardus (S.) abbas, 793.
    Adalaricus (S.), 1118.
    Adusto corpore puer manet immobilis, ne sacrificium interrumpatur, 990.
    Aedificans supra petram, vel super arenam, 725.
    Aegil (B.) abbas Fuldensis, 793.
    Aegrotantes in itinere ut tractandi, 1089.
    Aegroti monachi ut tractandi, 1089. Ut tentandi, 1093. Non sunt fovendi in aedibus parentum, 1096. [Col. 1441]
    Aegyptiorum monachorum in suscipiendis monachis ratio, 1265.
    Aequare quid, 1286.
    Aesopus quomodo appellatus, 776.
    Aestate bis cibus sumendus est, 1137.
    Aetas juventutis, 767. Professionis religiosae emittendae, 767, 1307. Testamenti condendi, 1309. Aetates quae facilius aut difficilius famem sustinent, 1097.
    Agapius impostor, 1222.
    Agaunense monasterium, 883. Ejus officium, 891.
    Agenda quid, 896.
    Agricolarum mos, 1189.
    Aidanus (S.) episcopus, 1210.
    , 902.
    , 1260.
    , 1260.
    Alabastrum, 1200.
    Albuinus presbyter, 837.
    Albus color vitandus mona his, 1248.
    Alcuinus seu Albinus, 893.
    Alexander Severus imperator, 799.
    Alleluia, 898. Quando dicendum, 898. In. Dominicis, 898. Ejus intermissio in Septuagesima, 898.
    Altercari, 781.
    Alteri non faciendum, quod tibi fieri non vis, 799, 1320.
    Alto (S.), 847.
    Amari plusquam timeri oportet, 758.
    Ambrosiana Ecclesia, 898.
    Ambrosianum, 888.
    Ambrosius (S.), 888.
    Amor praelati erga subditos qualis sit, 771, 777.
    Amphictyon, 1105.
    Amphitheatrum spiritale, 922.
    Anachoretae, 731, 733, 735, 746.
    , 1231.
    , ibid.
    , 889.
    Analogium, 889.
    Anastasius papa, 894.
    Anaxagoras Clazomenius, 863.
    , 1235.
    Andreas (S.), 1221.
    Angeli referunt nostras actiones Deo, 839.
    Anglorum rex contentus cibis monachorum, 1217.
    Animarum regimen quam difficile, 772.
    Anniversariae preces pro defunctis fratribus, 809.
    Annorum multitudo parum confert ad vitae monasticae perfectionem, 948. Annus probationi monachorum concessus, 1265.
    Anselmus (S.) Cantuariensis, 748.
    Antecessus, 1121, 1291.
    Antiphona, 896.
    Antipolis, 1347.
    Antonius (S.), 1117.
    , 785.
    Apes signo ad quietem vocatae, 1156.
    , 912.
    , 1197.
    Apocrisiarius, 1209.
    Apollonius astronomus, 776.
    , 1320.
    , 890.
    Apostoli opus corporale faciebant, 1186.
    Aquae nimius potus noxius, 1113.
    Ara Ditis et Proserpinae subterranea, 966.
    Arcellae, 135.
    Area quid, 1184.
    Arelate Tertiae, Sextae et Nonae officium quando institutum 903
    , 364.
    Aristomenes, 863.
    Arsenius (S.), 1224.
    Arsesius (S.), 707.
    Artifices monasterii extolli non debent, 1259. Ejusdem artis simal habitent, 1262. Non accipiant opus sine permissu, 1262. Non eligant opus pro suo arbitrio, 795.
    , 1233.
    Arundo quis dicatur, 758.
    , 914.
    , 1076.
    Asa rex Juda, 1096.
    Ascensa Domini, 1355.
    , , 732.
    Asturius (S.) episcopus, 1142.
    Attentio in oratione, 1108, 1214.
    Attenuatus abstinentia quid faciat, 1072.
    Attonitus, 724.
    Audientes qui, 1010. Eorum genus duplex, 1010.
    Augustinus (S.) componit librum de opere monachorum, 1175. Ejus Regula, 768. Nullam composuit regulam eremitarum, 712. Eligit sibi successorem, 812.
    Aurelianus (S.) Arelatensis episcopus; ejus regula, 710.
    Aurelius Carthaginiensis episcopus, 1175.
    Avaritia fugienda, 1052. Insatiabilis, 751.
    Aviarium, 1046.
    Avitus (S.) Viennensis episcopus, 891.
    Aydoinus episcopus Carnotensis, 952.

B
    Baculi usus apud monachos, 1239.
    Balnearum usus, aegris concedendus, 1084, 1089, 1091. Sanis tardius, 1084. Noxius animae, 1084. Ante certas festivitates concessus, 1193.
    Balneum unde, 1194.
    Bancor monasteria duo, 882.
    Bardi, 1229.
    Bardocucullus, 1229.
    Barnabas presbyter, 813.
    Basilii (S.) Regula, 708.
    Basina sanctimonialis turbat suum monasterium, 1071.
    Baucalis, 987.
    Beda olim sanctus, et beatus appellatus, venerabilis tardius, 1028.
    Bellerophon, 962.
    Benedicendi se mutuo in occursibus mos, 1330. Benedicete monachum, 1277. Benedicite, 738.
    Benedictio abbatis, 889. Ciborum et edentium, 1153. Merorum, 1132. Monachorum in exitu monasteru, 1079. Septimanariorum, 1074. Benedictiones, 895.
    Benedicti (S.) Regulae perfectio, 718 et seqq
    Biber, 1074. Biberes, 1074.
    Bibitio, 991.
    Birrus, 1244.
    Bisacia, 737.
    Bona latentia in quibusdam, 860.
    Bona, per quae Deo parendum est, sunt a Deo, 724. Bonum omne ex Deo est, 81.
    Bracile, 1236.
    Bratiarium, bratiatorium, bratium, 1341.
    , 1153.
    Breve seu brevis, 1153.
    Breviarium, 869.
    Bruta ineuntes olim inter daemoniacos consistebant, 1010.
    Buccella, 1133.
    Buccellarii milites, 995.
    Buccellatum, 995.
    Burgundiofara, 855.
    Burgundofar, 855. [Col. 1442]

C
    Cacabus, 737.
    Caecilianus archidiaconus, 747.
    Caedentis alterum poena, 1367. Caedere invicem in monasterio non licet, 1366.
    Caelibatus professio, 1307.
    Caesar male cinctus, 1251.
    Caesar spiritalis, 766.
    Caesariae duae, 925.
    Caesarius (S.) Arelatensis, 1029. Ejus Regula, 710. Attentio in oratione, 925. Meditatio de rebus divinis etiam dormiendo, 997.
    Cain maledictio, 945.
    Caini haeretici, 904.
    Calamus quassatus non conterendus, 758.
    Calceamenta monachorum, 1232.
    Calcearium, 1049.
    Caldellus, 1120, 1133.
    Caldus, 1135.
    Caligae, 1232. Clavatae, 1254. Follicantes, 1247.
    Cama, 1248.
    Cambuta, 953.
    Camisiae, 1248.
    Campsate, 1206.
    Candela quid, 968. Ardens noctu in dormitorio, 964, 968
    Candor, 750.
    Canonicae horae unde, 1206.
    Canonicae mulieres, 950.
    Canon officium divinum, 1205. Mensura; quam colonus reddit domino suo, ibid..
    Capilli monachorum in confessione positi, et Deo sacrati, 1300.
    Capitale, 1236.
    Capitis demissio omni in loco, 866. Lotio, 1193. Velatio inter vescendum, 1105.
    Carmina, 748.
    Carnes haud apponendae monachis, 1115, 1123 Infirmis et omnino debilibus concessae, 1085. Et longo itineri destinatis, 1129.
    Carnotensis comitatus a quo institutus, 952.
    Caro mollibus vestita vires resumi adversus animam. Vehementius impugnat monachum recens conversum, 1297.
    Caroli Magni versus, 1217.
    Carricare, 738
    Casinenses monachi, 864 et seq.
    Cassiani error, regula, sanctitas, 708, 1036.
    Caste quid, 756.
    Casula quid, 1032.
    Catechumeni novitioli, 1263. Poenitentes, 1010.
    Caucellus, 1134.
    Caucus, 1134.
    Causa culpa, 1001. Defensio, 754. Potestas, 938, 1168.
    Causari, 760, 774.
    Causarius, 761.
    Causatio, 774.
    Causator, 760.
    Cauti, 1289.
    Cautio, 1229.
    Cautum, 1289.
    Cella aegrotorum, 971, 1084, 1091. Hospitum, 1215. Novitiorum, 1263. Monachorum, 1178. Senum, 971. Variae ejus acceptiones, 1083. Custodia: quot in una olim monachi habitabant, 971. Ut paradisus habenda, 805.
    Cellararii dotes, 1041. Vasa ei consignanda ab hebdomadario, 1048. Neglector fratrum judicandus cum impiis, 1047, 1050.
    Cellarium, 1025.
    Cellarius, 1041.
    , 1010. [Col. 1443A]
    , 1010.
    Chidunius episcopus, 998.
    Chilpericus Burgundionum rex, 712.
    , 1236.
    , 1236.
    , 1245.
    Christus via, 844. Ejus passiones imitandae, 1023. Flevisse legitur, non risisse, 863. Prandisse non legitur, 1145. Prandisse probatur, 1145. et , 776. In hospite suscipiendus, 1215. Sub vultu pauperis, 1049.
    Chrodieldis monacha turbat suum monasterium, 1071.
    Cibi monachorum iidem, 1159, 1163. Abbatis et monachorum etiam iidem, 932. Senum molles et delicati, 1100.
    Cicindelus, 1149.
    Cilicina vestis vitanda monacho, 1250.
    Cilicium, 1013.
    Cincti dormire debent monachi, 964, 966.
    Cinguli solvendi mos petendo veniam, 1012, 1013.
    Circa quid, 1178.
    Circare quid, 1178.
    Circelliones, 748.
    Circellum quid, 1339.
    Circitores, 1178.
    Circumcelliones, 747.
    Cistertiensium monachorum devotio, 917.
    Clamitatio rusticitatis signum, 991.
    Clamor vitandus in oratione, 933, 1213.
    Claudii imp. socordia, 772.
    Claustrum monasterii, ejusque partes et usus, 1179.
    Claves monasterii et officinarum nocte dandae sunt abbati, 1341.
    Clavi in caligis, 1224. Quales, 1224.
    Clavis forensis, 1222.
    Clerici olim artificio sibi victum quaerebant, 1175. In hospitium exceptis major honos exhibendus est, 1210. Possunt recipi in monachos, 1315. Quomodo in monasterio recipiendi, 1315. Habitu monachico donabantur ante annum elapsum, 1313. Monachi sub potestate episcopi, 1322.
    Clusura, 1057.
    Cochlear signare, et lambere, 1228. 746.
    Cochlearium, 831.
    Coena olim vespertina, 1145. In prandium mutata, 1136. Ad eam non dicebatur psalmus, 1163.
    Coenobitae, 730, 733, 735.
    Coenobiticae vitae laus, 740 et seq., 746.
    Coenobium, 733.
    Cogitationes malae praelato revelandae, 846, 848. Sanctae in lecto habendae, 969.
    Collatio, 979.
    Collecta, 1155. Duplex in monasteriis S. Pachomii, 986. Ab ea non exeundum sine licentia, 1156. Collectae orationis formula, 851. Cujus erat eam dicere, ibid. Loco benedictionis post Evangelium, 894.
    Colmannus (S.), 1217.
    Colobium, 1237.
    Color vestium qualis, 1251.
    Columbanus (S.) abbas, 712, 881, 1227, 1258.
    Columbae (S.) Tabennensis praeclarum dictum, 958.
    Comam nutrire haud decet monachum, 1244.
    Comedere ante statutam horam non debet monachus, 1160, 1163, 1164. Neque extra suum monasterium, 1210. Quando id ei permittitur, 1211.
    Commeatus, 949.
    Commendare, 942.
    Commendatum, 941.
    Communicare, 1211.
    Communicatio virtutum et bonorum spiritalium inter monachos, 960.
    Communiter, 817.
    Complere, 850.
    Completa, 853, 913.
    Completio, 1151.
    Completorium, 913, 1147.
    Compluticum monasterium, 1142.
    Concordia Regularum, 715, 718.
    Confessio culpae, 1025. Non revelanda, 854. Venialium cuilibet, 1028, 1030. Turpium non erubescenda, 847. Ejus utilitas, 853. Humilis, 866. Ante mensam, 854. Ter in die, 853. Confessio pro capsa seu tabernaculo, 1300.
    Confitemini Domino quoniam bonus, 895.
    Confiteri quibus oportet, 846.
    Conradus rex Romanorum, 917, 1217.
    Consentientes alterius peccato, 1364.
    Consilium sumendum, 791. Quomodo, 791. Sine illo nihil faciendum, 793, 797.
    Consistentes, 1309.
    Consuetudinis vis, 867.
    Consuetudo pro annona et victu solitis, 1160.
    Contentio fugienda, 793.
    Conticinium, 875.
    Continentiae laus, 1125. Mensura, 1127.
    Convalescentes ut tractandi, 1089.
    Convenire quid, 897.
    Conventus abbatum initio mensium, 786.
    Conversi, 732, 1332.
    Conversionis morum votum quale, 1266.
    Coqui hospitum ad annum, 1218.
    Coquina abbatis, 1217.
    Corona clericorum, 1244.
    Corporale, 1301.
    Corpus, congregatio, 996.
    Crapula fugienda, 1115.---Unde dicta, 1115.
    Crassus , 863.
    Crucis signum, 1157. Pani olim impressum, 1056.
    Crucitus, 911.
    Cuculla, 1229. Segestrata, 1253.
    Cucullio, cucullus, 1229.
    Cucuma, 737, 1254.
    Culpa latens cui revelanda, 1025. In ejus animadversione quae sunt consideranda, 985.
    Cuminum, 1199.
    Cursus pro horis canonicis, 1164.
    Cuspus quid, 1255.
    Cypressinae virgae episcoporum, 954.

D
    Debriare, 1134.
    Decalvare, 1001.
    Decanus quid, 958. Officium, 962. Qualiter eligendus, 950. In militia, in claustris, in judiciis, in funeribus, 949.
    Decas, 852.
    Decurio, 949.
    Defendere invicem in monasterio non licet, 1359.
    Dejejunatus, 1352.
    Delicati levius et melius habendi, 1069, 1072.
    Deo gratias, 1335.
    Desideria non implenda, 838.
    Desiderius impostor pseudoeremita 747.
    Detractio fugienda, 806, 1072.
    Detractoris poena, 973.
    Deum inquirere quanta intentione oportet, 932.
    Deus monas, 731.
    Deus Deus meus, etc., 895.
    , 780. [Col. 1444]
    Diaboli exsufflandi mos, 1040. Qualiter monachos perdit, 796.
    Diacon, 1326.
    Diaconatus genus sacerdotii, 1323.
    Diaeta in morbis qualis esse debet, 1088.
    Dictare pronuntiare, 1168.
    Diei initium apud Judaeos et Athenienses, 1143.
    Dies quibus sponsus est nobiscum, 1353.
    Dietmarus cellerarius poenas inferni evadit ob charitatem in fratres, 1043.
    Difficiliora ad abbatem referenda, 941.
    Dilectio carnalis fugienda, 947.
    Dionysius Exiguus, 1210.
    , 931.
    Diptycum quid, 762.
    , 995.
    Dirigendi fratres in via quomodo, 1343.
    Discincti lascivi, 1251.
    Disciplina pro flagellatione, 812.
    Discipulus Christi verus, 745.
    Discretionis virtus, 759, 1117.
    Dissimulare peccata pusilli est animi, 772.
    Distrahere, vendere, 1261
    Distribuere oportet cuique prout opus est, 1067.
    Distringere, districtus, 1375.
    Divites in saeculo non extollantur in monasterio, 1071. Blandius fovendi, 1072.
    Doctrinae gradus in Ecclesia, 740.
    Doec Idumaeus, 945.
    Dominico die non est operandum manibus, 1182. Jejunare nefas, 1440. A quo id institutum, 1353.
    Dominicarum supplementum in Quadragesima, 1146.
    Domna, 1328.
    Domnus, 1328.
    Domus variae, seu classes in monasterio S. Pachomii, 947.
    Donatistae frequentius suos psalmos canebant, 901.---Donatistarum psalmi, 916.
    Donati regula, 712, 713.
    Donatus (S.) abbas, 713.
    Donatus (S.) episcopus Vesontionensis, 713.
    Dormire in uno loco debent monachi, 963. Nefas post vigilias nocturnas, 873, 875.
    Dormitorium, 939.
    Dorotheus (S.), 820, 1065, 1087.
    Dorsennus, 751.
    Dositheus (S.), 857, 1065, 1085, 1087.
    Dubia lux, dubius dies, 1189.
    Dulciamina diebus festis monachis danda, 1121.
    Duplex animo, 1331.
    Duplicitas in oratione, 931.
    Dura omnia praedicanda novitio, 1264.
    Dyas, 751.

E
    Ebrius quidam pro martyre cultus, 748.
    Ebullire quid, 1157.
    , 1237.
    Egredi monasterio non oportet sine permissu, 1348, 1351.
    , 884.
    , 1263.
    Ejectio ex monasterio, 1287.
    Eleazarus, 1124.
    Electio praelatorum juxta ordinem receptionis non facienda, 951.
    Eleemosyna, 1226. Omni petenti danda, 1049. Quo danda est in monasterio, 1061.
    Emmanuel Comnenus imp., 1136. [Col. 1445]
    Encratitae naeretici, 1222.
    , 749.
    , 810.
    Enthecae 763.
    , 1220.
    , 1220.
    , 905.
    Epiphanius (S.) Ticini episcopus, 1085.
    Episcopi non debent praecipere monachis ut edant volatilia, 1123. Mittunt eulogias, 1224. Iis inconsultis non est ejiciendus monachus, 1038. Eorum potestas in presbyteros et clericos monachos, 1325.
    Eptaticum quid, 1146.
    , 1231.
    , 1231.
    Equorum multitudo in abbatibus damnata, 787.
    Eratosthenes, 776.
    Eremitae, 731, 746.
    Eremiticus status non obest voto stabilitatis, 1266.
    Erminoldus (S.) abbas et martyr, 768, 798.
    Evangelium dum legitur, stare oportet, 393.
    , 902.
    Eucharistiae sumptio in parasceve, 1202. Quando sumebatur a monachis, 1050.
    Euchitae haeretici, 1175.
    Eugendus (S.) abbas, 1233.
    Eugeniae (S.) humilitas, 1238.
    Evirescere, 821.
    , 1213.
    , 1223.
    Eulogiae varia significata, 1223. Non accipienda a monachis sine permissu, 1226. Ejus usus, 1226. Non dabatur excommunicatis, 1224.
    Eutropius (S.) Valentinas episcopus, 713.
    Evoriacas monasterium, 855.
    Exagella, , 1311.
    Excommunicandi monachi ratio seu norma antiqua, 520.
    Excommunicari quis debeat, 973.
    Excommunicati in cellulas separatas retrusi, 1002. Se eis jungere non licet, 1015 et seq. Licet resalutare, 999. Quomodo satisfaciant, 1009. Ante fores ecclesiae, 1002.
    Excommunicatio ad certos dies vel annos olim determinata, 993. Benedictina major, 999.
    Excarrico, 738.
    Ex corde recitare, 890.
    Excusare quid, 1266.
    Expansis manibus orare, 923.
    Exponere, expositio, 1271.
    Expulsio a monasterio, 988.
    Exsuffiare, 1020.
    Exuviae, 1285.

F
    Fabulis abstinendum in ecclesia, 989.
    Facitergium, 1056.
    Factis implendum quod docetur, 781.
    Familiaritas particularis vitanda, 1152.
    Fara (S.) abbatissa, 855.
    Faro (S.) episcopus, 855.
    Fasciis pedes involvere, 1233.
    Favus mellis die festo patribus ab angelis datus, 1121.
    Feminalia, femoralia, 1235.
    Feminarum familiaritas fugienda monachis, 987, 1326. Feminarum habitu viri induti Kal. Jan., 1141. Feminis sacras pallas tangere prohibitum, 1301.
    Ferarum profusa multitudo in circo, et in amphitheatro, 921.
    Ferarum formam homines induti Kal. Jan., 1141.
    Fercula fratrum aequalia, 1107.
    Feria quinta non jejunandum, 1200, 1144.
    Feriae monachis non sunt super terram, 1128.
    Feriae in quibus jejunia conquiescunt, 1139.
    Fernandus Castellae rex, 1217.
    Fermentum justitiae, 769.
    Ferramenta spiritalia, 815. Ferramentorum cura ut gerenda, 1055, 1056. Ferramentum quid, 815.
    Ferreolus (S.) martyr, 711.
    Ferreolus (S.) episcopus Uceticensis, 711.
    Ferreolus (S.) episcopus Lemovicensis, 711.
    Festinandum ad opus Dei, 1164.
    Festis diebus pulmentaria augenda, 1122, 1124.
    Fictilia monachorum vasa, 1073.
    Filii nobilium vel ignobilium non sunt in monasteriis docendi, 1098.
    Fimbriae, 748.
    Fimella, 1339.
    Finis malus, 802.
    Firminus (S.) Uceticensis episcopus, 711.
    Firmitas, 1224.
    Firmus, 1288.
    Flagellationis Pauli tabula antiqua, 998.
    Flavius Rhemensis episcopus, 553.
    Flentes quinam dicti, 1009.
    Flexuosa verba, 828.
    Formaria, 940. Formarius, 940.
    Formosi non sunt altis praeferendi, 782.
    Fornicationis remedium, 848.
    Fortior pro majore, 765.
    Fortuitu, 1102.
    Fossatum, 849.
    Fructuosus (S.) abbas, 711.
    Fructuosus (S.) episcopus Bracarensis, 711, 1142.
    Fructuosus (S.) episcopus Segoviensis, 712.
    Fruticare, 869.
    Fulgentius (S.) episcopus Ruspensis, 172, 454.
    Furti rens ut tractandus, 1000. Quasi adulter habendus, 1000.

G
    Galbanatus, 1245.
    Galbanis, 1245.
    Galbanum, 1245.
    Galleta, 1133.
    Galli (S.) monasterium, 865. Ejus disciplina, 917.
    Gallica, 1054, 1246.
    Gallicarii, 1262.
    Gallicinium, 875.
    Gallicula, 1347.
    Gallograeci buccellarii, 995.
    Galnabis, 1248.
    Galvus, 1245.
    , 1346.
    Garum, 1346.
    Gastrimargia 751.
    , 751.
    Gaudium spiritale, 1195.
    Gavisci, 1067.
    Genovefa (S.). 1353.
    Genua osculari in signum reverentiae, 764. Quando in ecclesia curvantur, 1141.
    Genuflexiones in orationibus, 1203. Inter psalmos, 930.
    Georgius (S.) monachus martyr, 1085.
    Gerardus (B.) abbas, 798.
    Gillo, 986.
    Gillonarii, 986.
    Gloria Patri, etc. Diversa ratione olim cani solitum, 886. Arianorum, 886. In responsoriis, 889. [Col. 1446]
    Glutto, 737.
    Gluttum, 737.
    Gosuinus (B.) abbas, 871, 961, 1123.
    Gothis sabbatum celebre otim, 1143.
    Graduum humilitatis ratio, 837.
    Graeci quidam tollentes ossa mortuorum pro reliquiis, 747.
    Gramma quid, 1130.
    Granum leguminis non contemnendum in monasterio, 1077.
    , 1058.
    Graphiarium, 1058.
    Graphium, 1057.
    Grate, 836.
    Gratiae post cibum agendae in ecclesia, 1153.
    Gratus, 836.
    Gregorii (S.) Neocaesariensis, 900.
    Guido (S.) abbas, 1026.
    Guillelmus (S.) comes, 843.
    Guillelmus Londoniensis seditiosus suspensus, pro martyre cultus, 747.
    Gyrovagi, 735, 736.

H
    Habitus monachorum similis, 1196. Ordinatus seu ornatus, 1241. Non pretiosus nec nimis abjectus, 1243.
    Haymo Halberstatensis auctor commentariorum in Epistolas Pauli, 1030.
    Hebdomadae sanctae jejunium, 1202.
    Hebdomadarii culinae, 1073.
    Helenus (S.) episcopus, 876.
    Hellen monachus, 876.
    Hemina, 1129.
    Heraclii episcopi electio, 813. Successor sancti Augustini, 813.
    Herluca (B.), 847.
    Hieme semel in die edendum, 1137.
    Hierax haereticus, 916.
    Hieronymus (S.), 707. Ejus Regula, 708.
    Hippias sophista, 1185.
    Hippo regius, 823.
    Historia, 1285.
    Homicida animarum malus praelatus, 788.
    Hominis natura, et perfectio septenario consistit, 899.
    Honor olim monachis et clericis exhibitus, 1339.
    Hora operis Dei a quo nuntianda, 1167.---Hora refectionis, 1137, 1141.---Horae incompetentes, 1180.---Horae monasticis exercitiis congruae, 1175, 1181, 1182, 1187, 1193.---Horae canonicae unde appellatae, 1205. Possunt recitari laborando. 1051. Earum olim diversitas, 901. Quindecim in monasterio sancti Fructuosi abbatis, 786. Septem diurnae, 903.
    Horatici visio, 1157.
    Hordeaceus panis cibus poenitentium, 1001.
    Hortulani officium, 1343.
    Hortus in monasterio, 1342.
    Hospites qualiter suscipiendi, 1215. Ducendi in oratorium, 1216. Iis servire debet novitius, 1261, 1275, 1277. Eorum adventu aliquid fratribus augendum, 1122. Eorum custodia, 1221. Stabilitas in monasterio, 1222. Humanitas qualis est eis exhibenda, 1216.
    Hugo (S.) abbas Cluniacensis, 1117.
    Humanitas, 992.
    Humanum, 992.
    Humbertus discipulus sancti Bernardi, 863.
    Humilis suffert omnia, 1333
    Humilitas, 835, 1333
    Hymni a sanctis Patribus compositi in Ecclesia cani possunt, 888.

I
    Ibices, 717.
    , 718. [Col. 1447]
    , 718.
    , 1368.
    Idoneus, 962.
    Ignis erumpens e sepulcris, 856. Ex silice elicitus in lucernario, 907.
    Imitatio, 868.
    Imperanti contraria legi Dei non obediendum, 1370.
    Imperare nihil debet praelatus quod non ipse prior fecerit, 767, 781.---Imperare oportet monacho voluntati ejus contraria, 1297.
    Imperatori seu regi ut Deo parendum est, 816.
    Imponere psalmum, 1168.
    Impositio, 1168.
    Improbitas, 975.
    Improbus, 975.
    Impulsare, 1272.
    In impossibilibus obediendum, 1357.
    Inaequalitas pro morbo, 785.
    Inchoatio boni non est sine gratia Dei, 723.
    Incipientes novitii dicti, 1250, 1263.
    Inclusi in monasterio duplices, 971.
    Inclusionis in monasterio bonum, 1337.
    Incessus qualis, 808, 867.
    Incorrigibiles monasterio expellendi, 1029.
    Increpatus monachus quid faciat, 1373.
    Index pro campana, 966.
    Indicere, 1200.
    Infans et puer idem sancto Benedicto, 1097.
    Infantium aetas, 1196. Eorum potiones, 1136. Ut puniendi cum falluntur in oratorio, 1165. Indulgentius habendi, 1197. Qualiter tractandi, 1100.
    Inferiorem se omnibus debet judicare monachus, 857.
    Infirmi et aegroti differentia, 1023.---Infirmi fratres ut tractandi, 1083 et seq. Cum eis plus datur quam caeteris non debent esse elatiores, 1068 et seq., 1072. Eorum cellarium et coquina, 1085, 1091, 1092. Quomodo se gerant, 1083.---Infirmum animo frequentius operari oportet, 1095.
    In gratiis tuis, 836.
    Ingratus, 836.
    Ingredi, ingressus, 867.---Ingredi non licet monacho in cellarium et caeteras officinas, 1349.
    Injuriosus (S.) episcopus, 904.
    Instrumenta bonorum operum, 797.
    Interdiana prandia, 1119, 1139.
    Interranea, 1295.
    Interrogatio, 1156.
    Inticae, 763.
    Invidia tormentum, tortor, 732.
    Invidorum ingenium, 977.---Invidus contentionis amator, 1377. Alterius meritum in sui tormentum convertit, 1378. Vix alteri subjicitur, 1378.
    Invitos Deus non convertit, 1036.
    Ira non perficienda, 800.
    Iracundia fugienda, 812.
    Isidorus (S.) episcopus Asturicensis. 744.
    Isidorus (S.) episcopus Hispalensis, 711. Ejus Regula, 721, 1031.

J
    Jaculatoriae orationes, 934.
    Jejunium, 807. Relaxatur aegrotis, 1093. Nullum olim a Paschate usque ad Pentecosten, 1137. Usque ad nonam, 1163. Monachorum, 1160. Quartae et sextae feriae, 1138. Kal. Jan., 1141. Quadragesimae, 1137, 1198. Hebdomadae sanctae, 1202. Parasceves, 1202. Sabbatini cur nulla fit mentio a sancto Benedicto, 1143.
    Joannis abbatis responsum, 820.
    Joannes (S.) Alexandrinus patriarcha, 1049.
    Joannes (S.) Chrysost., 1105.
    Joannes (S.) Evangelista, 1221.
    Joannes (S.) Gualbertus, 1217.
    Joannes (B.) Marre episcopus Condomensis, 787.
    Joca monachis interdicta, 990. Etiam honesta vitanda, 825.
    Joseph (S.) faber ferrarius, 1186. Faber lignarius, 1186.
    Judicare quemquam non oportet, 958.
    Judicia Dei timenda, 807.
    Judicium pro justitia, 756.
    Jugum Christi quibus suave, 820.
    Julianus (S.) Sabba, 901.
    Junci madefacti ad faciendas mattas, 1348.
    Juniorum mores, 797. Officium, 796.
    Jurandi consuetudo abjicienda, 1251.---Jurare prohibitum clericis et monachis, 810.
    Justus (S.) martyr, 1141.
    Jutta quid, 1133.

K
    , 737.
    Kal. Januarii jejunium, 1141.
    , 1248.
    , 968.
    , 1205.
    , 1231.
    , 1041.
    , 1025.
    , 1025.
    , 1041.
    , 1084.
    , 1084.
    , 1056.
    , 939.
    , 1129.
    , 831.
    , 1105.
    , 1339.
    , 1203.
    , , 1329.
    , 1213.
    Kyrie eleison, 895.
    , 1329.
    , 1329.

L
    Labor manuum moderatus esse debet, 1184. Labor manualis in officio nocturno, 881.
    Laborandum manibus quare, 1184. Laborans non plus requirere debet a consuetudine, 1124.
    Laena, 1236, 1256.
    Laici fratres, 1332. Laici non debent reficere cum monachis, 1255.
    , , 751.
    Lampades vitreae, 968.
    Lambda mater Cypseli appellata, 776.
    Lamberti cujusdam saecularizatio, 1304.
    Lamperius haereticus, 900.
    Languidus non debet edere quaecunque cupit, 1086, 1088.
    Largire pro largiri, 736.
    Laudes quid, 895. Pro alleluia, 879.
    Laudes Deo solvere statis horis vetus Ecclesiae institutum, 899.
    Laus tibi, Domine, etc., 900.
    Laus perpetua in quibusdam Ecclesiis, 883.
    , 732, 733.
    , 732.
    Lavacrum aegrotis concedendum, 1089, 1091.
    Lazarus diaconus, 813.
    Lectio in lecto, 1117. In mensa, 1101, 1107. In medio refectorio, 1107, 1110. Lectioni vacandum, 1176. [Col. 1448]
    Lectiones Nocturnorum, 892.
    Lectoris mensae benedictio, 1107, 1110.
    Lecti monachorum frequenter visitandi, 804. In singulis singuli jaceant monachi, non duo in uno, 969. In eis pia oratio et meditatio esse debet, 1149. Eorum stramenta, 1236.
    Lectisternium pro lecto, pro sacro, 965.
    Lectrum, 889.
    Legerenses monachi, 857, 1215, 1357.
    Leontius patriarcha Antiochenus Arianus, 887.
    Leporius presbyter Gallus, 812.
    Leporius presbyter Afer, 813.
    Lerinenses monachi, 1031.
    Levitonarium, 1237.
    Lex divina, 1216.
    Liberti duplices, 962.
    Libra sancti Benedicti, 1114. Una sufficiat in die monacho, 1114, 1120. Romana, 1114.
    Librorum piorum ectio quam utilis; paganorum noxia, 1177.
    Ligaturae, 749.
    Ligni usus pro campana, 1155.
    Ligula, 831.
    Lineis uti non debet monachus, 1246. Nec lineis fasciolis, 1252.
    Lingula, 831.
    Linostima vestis, 1252.
    Liquamen quid, 1346.
    Litania, 895.
    Littera incoepta non perficienda audito signo, 1157, 1162.
    Litterarum neglectus quid peperit monasteriis, 1368.
    Litterae non recipiendae, nec scribendae sine permissu, 1063, 1223.
    Litterae commendatitiae, 1008. Solutoriae, 749.
    Locutio fugienda in opere Dei, 919.
    , 796.
    Loqui non debet monachus nisi interrogatus, 861, 1210, 1221. Nec cum hospite, 1351. Nec saecularia, 1351.
    Lordicare, 738.
    , 738.
    Lotio vestimentorum, 1251. Pedum in coena Domini, 1201. Rerum in parasceve, 1203.
    Lucernarium quid, 905. Ejus celebrandi ritus, 905. Dupliciter sumptum, 907.
    Lucilla mulier Donatistarum fautrix, 747.
    Lucretius episcopus Deensis, 729.
    Lumborum accinctio castitatis symbolum, 1250.
    Lumen offerre, 906.
    Luminis exstinctio in parasceve, 1203. Accensio in Sabbato sancto, 1203.
    Lux dubia, 1189. Lux in dormitorio, 1148, 1149. Luce diei omnia agenda in monasterio, 1139.
    Luxuriae origo, 1118.
    Luxuria, redundantia, 827.
    , 905.
    , 905.
    , 1189.
    , ibid.
    Lyra, 899.

M
    Macarii plures, 707, 708.
    Macarii Regula duplex, 707, 708.
    Maecenas discinctus, 1251.
    Mafortes, 1238. Mafortium, 1238.
    Magistri Regula, 713, 714.
    Major quis, 1018.
    Major domus, 952.
    Majorum exempla sequenda, 859.
    Mala alterius revelare quando licet, 806.
    Maledicere non oportet, 806. [Col. 1449]
    Malorum materies et causa, 815.
    Mandatum, 1015.
    , 1015.
    , 1015.
    Manibus expansis orare vetus consuetudo, 923.
    Manicationes, 889.
    Mansio, 1354.
    Manuale, 889.
    Manuariolum, 1253.
    Manum alterius tenere monacho nefas, 987.
    Manumissio duplex, 791.
    Mappula, 1237.
    , 1238.
    Marcelli papae decretum apocryphum, 1305.
    Martiani imp. lex, 811.
    Martini (S.) monachi, 1131.
    Martinus (S.) nigro colore usus, 1234.
    Martyres haereticos colere prohibitum, 747. Martyrum falsorum membra vendentes, et adorare suadentes, 747. Martyrum reliquias vendere prohibitum, 747.
    , 1213.
    Massaliani haeretici, 1175.
    Matta. 1235.
    Mattarii, 1235.
    Matutinorum solemnitas ut agenda, 894. Matutini, 894. Matutini aliquando vigiliae nocturnae, 894. Matutinae laudes quando dicendae, 877. Qualiter privatis diebus agantur, 895.
    Maurus (S.), 1258.
    Maximi (S.) Caesar Augustani Chronicon, 712, 713.
    Maximus (S.) Reiensis episcopus, 772.
    Mazalini (B.) abbatis visio, 779.
    Mediocritas, 1117.
    Meditari loqui, 1183. Cantare, 1216. Legere, 1354.
    Melanthius insignis helluo, 752.
    , 1070.
    Memoriosus, 801.
    , 1070.
    Mendacium fugiendum, 812.
    Mendacis poena, 973.
    Menedemus Eretriensis, 1185.
    Mensa abbatis, 1255. Quare in ea comedere debent quidam fratres, 1256.
    Mensa substantia, et possessio communis, 1270. A mensae consortio exclusio, 985.
    Mensibus omnibus idem numerus pulmentariorum, 1113.
    Mente orandum, 917.
    Mentis cum voce concordia inter orandum, 917. Divagatio, 918.
    Mentio pro mendacio, 852.
    Mentiosus, mendax, ibid.
    Menwercus (S.) episc. Paderbornensis, 1116.
    Merx, 1136.
    , 902.
    Meum hoc est non debet dicere monachus, 1059, 1063.
    Micae non perdendae, 1027.
    Milites in tabulas relati, 1275. Eorum sacramentum ibidem puncturae, ibid. Caligae clavatae, 1254. Labore exercendi, 1096.
    Mille abbates in uno monasterio, 886.
    Mina pro minatione, 1353.
    Minima peccata vitanda, 834, 978.
    Ministri aegrotorum, 1086, 1088, 1091.
    Minor pars quae sanior sit, in electione praevalere debet, 755.
    Misericordia potior justitia, 756.
    Misnensis Ecclesia, 883.
    Missa pro missione, 911.
    Missae pro horis canonicis, 1154.
    Missae celebrandae horae diversae, 912.
    Missae seu collectae inter psalmos, 879, 911.
    Missae Sabbati sancti, 1201.
    Missas tenere, 1314.
    Mithres et Mithriaca sacra, 1141.
    Mixtum. 1105.
    , 800.
    Modus optimus, 757. Modus pro numero, 1354
    Molina rivulus, 1142.
    Monachae prohibentur tangere pallas sacratas, 983.
    Monachi officium, 743. Monachorum quatuor genera, 729. Sex genera, 745. Monachi raro foras procedere debent, 1336. Nec soli, 1090. Extra monasterium laborantes non praetereant horas canonicas, 1203. Exeuntes proprio vitio, aut ejecti quoties recipiendi, 1035. Desertores in ultimo loco suscipiendi, 1038, 1039. Ejecti sub cura episcopi, 1037. Fugitivi in alio monasterio non recipiendi, 1037. Suo monasterio restituendi, 1040. Fiunt officiales praesidis provinciae, 1040. Eorum cibus vilis esse debet, 1117. Non vescantur cibis saecularium, 1209. Extra monasterium non comedant, 1209. Necessaria aequaliter accipere non debent, 1067. Nigri, 1232. Operari debent manibus, 1175, 1185. Operando meditentur et psallant, 1187. Operantes nihil debent loqui saeculare, 1183. Non recipiendi pretio 1298. Quidam in suis aedibus vitam monachicam ducebant, 1302. Abscedentibus bona quae intulerant monasterio non reddenda, 1299. Non suscipiendi in alieno monasterio sine consensu sui abbatis, 1219. Peregrini ut suscipiuntur in monasterium, 1315. Imperfectiones, 960. Monachum quae faciant, 1303. Quidam correptus in visione ob sputamenta, 932. Imperfectus salvatus, quia neminem judicarat, nec injurias ultus fuerat, 959. Mortuus ad gallinae morsum, 1116. Monachus unde dicitur, 731 et seq. Monachi vagi descriptio, 1211.
    Monasterium claudendum tempore refectionis, 1161. Mutatio non facile probatur, 1317. Quae requiruntur in ejusmodi mutatione, 1317. Notum quod dicitur, 1319. Commoditates, 1333.
    Morbi quotidiani spernendi, 1297. Ex ignavia, ibid.
    Mors, 802.
    Mortificatio triplex, 836.
    Moyses appellatus, 776.
    Mozarabae Ecclesiae ritus in lucernario, 906.
    Multiloquium in oratione quid, et fugiendum, 929.
    Munditias facere, 1073.
    Munuscula accipere monachis non licet, 1225.
    Muria, 1346.
    Murmuratio vitanda, 824. Malum, 1181.
    Murmuratorum poena, 975.
    Murmuriosus, 801.
    Murmurium, 801.
    Muscae noctu lucentes, 968.
    , , 831.
    Mutanuae, 1253.
    Mutare monachis non licet, 1227, 1228.
    Mutii obedientia, 1370.
    Mutuare inter se monachis non licet, 1062.

N
    quid, et unde, 1009.
    Nascentia leguminum, 1113.
    Ne quid nimis, 757.
    Negotiis saecularibus non debent [Col. 1450] intricari monachi, 743. Negotia monasterii non sunt committenda junioribus et nuper conversis, 1358.
    Neocaesarienses clerici, 899.
    , 1263.
    Nerva imperator, 783.
    Nicetius (S.) laborat suis manibus, 1175. Scurrilitatem fugiendam monachis dicebat, 825.
    Niger color monachorum, 1232.
    Nihil factum, 1222.
    Nimis, nimius, 757.
    Nitrienses monachi, 1131.
    Nomina litterarum quibusdam imposita, 776. Nomina pontificum orthodoxorum in diptyca relata, 762.
    Nonae horae canonicae mysterium, 908.
    Nonna, 1327.
    Nonna (S.), 932.
    Nonnosus (S.), 1336.
    Nonnus, 1327.
    Nonus defunctorum dies, 809.
    Nota, 829.
    Notari, ibid.
    Nova accipientes reddant vetera, 1235.
    Novemdial, 810.
    Novitiatus unius anni, 1265. Non integri, 1276. Aliquando trium annorum, 1265.
    Novitii ut probandi et recipiendi, 1261. Cur ab aliis separati, 1261. Olim in habitu saeculari, 1269. Rasum ferentes, 1270. In illis quae inspicienda, 1264. Novitius quid, 1263.
    Nuditas, 846, 1260.
    Nuntiare visa et audita extra monasterium non licet, 1345.

O
    O pro u, 827.
    Obedientia qualis sit, 1374. Simplex et caeca, 1374. Sine discussione, 819. Hilaris, 818. Martyrii et victimae genus, 823. Labor, 723. In rebus duris, 843. Omnimoda, ibid. Ejus qualitates et circumstantiae, 815 et seq. 841 et seq. Laus, 817. Utilitas, 818. Merces, 794. Votum vitae monachicae conveniens, 1267. Obedientia mira cujusdam monachi, 845.
    Oblata, 1301.
    Oblatio, 1301.
    Oblatio puerorum in monasterio, 1301. Quam sit accepta Deo, 1306.
    Oblivionem fugere, 837.
    Obsculta, 723.
    Oculorum custodia, 983.
    Odillo (S.) abbas Cluniacensis, 756.
    Odire, 804.
    Odisse vitia oportet, non homines, 757.
    Oddo (S.) abbas Cluniacensis, 866, 1116, 1346.
    Oeconomus, 1373. Oeconomus major, 1376.
    Officina artis spiritalis, 816.
    Officium pro officiali, 761.
    Officium divinum, ratio quomodo recitetur, 1228. A fratribus peregre proficiscentibus, 1206. Qualiter agatur per diem, 900. Qualiter agatur aestatis tempore, 890. Nocturnum quomodo celebretur, 873. Quale a S. Avito Viennensi institutum, 891.
    Oleo pedes hospitum ungendi, 1220.
    Onagri Indici descriptio, 923.
    Opus manuum quotidie a fratribus faciendum, 1175 Succurrit tentationibus, 849. Inobedientium et mururantium olim disruptum, 824. Ad illud cito occurrendum, 1193. Illius cessatio olim ab una vespera ad sequentem, 1143. Operi Dei cito occurrendum, 1151, 1157, 1164.
    Operum bonorum lux, 865.
    Orarium, 1243. [Col. 1451]
    , 1243.
    Oratio pro permissu, 778.
    Oratio assidua ad impetranda Dei dona, 724. Laus et assiduitas, 803. Utilitas, 803. Disciplina, 927. Reverentia, 928. In conspectu Dei, 916, 919. Ante et post cibum, 1153. In benedictione lectoris, 1103. Ante et post opus manuum, 1195. In exitu monasterii, 1227. Ante somnum, 911.
    Oratio Dominica in vesperis et matutinio, 896. Cur saebius dicenda in officio, 897.
    Orationes impurae, 1008.
    Orationes breves inter psalmos, 929, 935.
    Orationes in exitu et regressu, 1344.
    Oratorium, 1213.
    Ordo pro officio divino, 1032.
    Ordo congregationis, 1325. Ordinis seu congregationis religiosae mutatio improbata, 1317. Requisita ad ejus modi mutationem, 1318.
    , 800.
    , 902.
    Orpyllis scortum, 776.
    Orpheus, 899.
    Orsiesius (S.), 707.
    Osculum ante sumptionem eucharistiae, 1326. Manus 764. Genuum, ibid.
    Ostiariorum officium, 1339.
    Otiositas inimica animae, 1175.
    Otiosus monachus, 1185.
    Otium fugiendum, 1175.
    Ovis morbida gregem contaminat, 1031
    , 800.
    , 1128.

P
    Pachomii (S.) Regula, 706. Monasterium in varias classes seu domos distributum, 775.
    Palla altaris, 1301.
    Pallae sacratae, 1301.
    Palliis operti monachi, 1244.
    Palmarum rami madefacti ad contexendas mattas, 1348.
    Pambo (S.) eremita, 823.
    , 1232.
    Panis et aquae refectio in punitionem, 974.
    Panis medius, 1120.
    Panis quadratus, 1116.
    , 873.
    Papa, papas, 730.
    , 730.
    Parapsis, 1119.
    Paratura, 1252.
    Parens, 1284.
    Parentes obliviscendi, 840.
    Paropsis, 1119.
    Pars quid, 1206.
    , 800.
    Parva peccata non spernenda, 854, 977.
    Parvulorum custodia, 1368. Eis Deus revelat quod melius est, 792. Eorum consectator et osculator ut tractandus, 1000. Eorum sermonibus non ducatur praelatus, 943.
    Parvum quid non faciendum sine permissu, 1345.
    Paschae epitheta honorabilia, 1196. Octavae feriatae, 1135.
    Pastor (S.) martyr, 1141.
    Patientia amplectenda, 843.
    Patriarchae greges paverunt, 1185.
    Patrum decreta non sunt relinquenda, 1250.
    Pauli apostoli Apocalypsis seu revelatio, 904. Ascensus, ibid. Flagellatio, 998.
    Paulus V papa, 915.
    Pauli et Stephani Regula, 709.
    Pauperes qui fueriut in saeculo, in monasterio humilientur, 1071.
    Pauperibus reliquiae mensae erogandae, 1138.
    Pausationes, 914.
    Pax Ecclesiae Hipponensis nomen, 813.
    Paxamas, paxamatium, 998.
    Paxamus coquus, 995.
    Peccati correptio qualiter fieri debeat, 979. Radices succidendae, 977.
    Peccatores etiam gravissimi in religionem admittendi, 1281. Ut probandi, 1282. Non eis silendum aut acquiescendum, 982.
    Peculiaritatis vitium nequissimum, 1059.
    Pecunia in zonis, 1241.
    Pedale, 1233.
    , 1232.
    Pedule, 1232.
    Pedules, 1232.
    Pellicula capitis infantis recens nati, 749.
    Pellis, 1246.
    Penuria, 1227.
    Perduellio pro perduelle, 1324.
    Perfectionis impedimentum, 742.
    Perperam agere, 1241.
    , 1241.
    , 1241.
    Petitio quid, 1267. Non reddenda monacho fugitivo, 1270.
    Petrus (S.) non prius constituitur pastor Ecclesiae, quam se Christum amare ter profiteatur, 784.
    Petrus (S.) Damiani, 1117.
    Phantasiae nocturnae unde, 997.
    Pharisaei superbia, 866.
    Pharisaei peccatum quale, 959.
    Philargyria, 751.
    Philosophi sutores fuere, 1185.
    Philosophi monachi, 731.
    Philosophia monachatus, 731.
    Phoenicium, 870.
    Phylacteria pro reliquiis usurpata, 748.
    , 800.
    , 1233.
    Pinguedinis esus olim monachis concessus, 1115.
    Pisces in festivitatibus monachis appositi, 1115.
    Pistores monasterii qualiter se gerant, 1341.
    Pittacium, 1281.
    Placidia Theodosii imp. filia, 813.
    Plagarum numerus in flagellatione, 998.
    Planeta vestis, 1244.
    Planus, 864.
    Platonis coena, 1217.
    , 1233.
    Poenitens ex corde ut suscipiendus, 1371.
    Poenitentium gradus quinque, 1009. Non semper istos gradus decurrebant, 1009.
    Poenae delinquentium monachorum, 987, 989. Loquentium et ridentium in mensa, 1165. Non festinantium ad opus Dei, 1106, 1151. Non occurrentium ad versum qui dicitur ante et post mensam, ibid. Ebriorum, 1132.
    Pollutionis nocturnae expiatio, 848. Quorumdam antiquorum circa illam scrupuiositas, 848. Adversus illam remedia, 848.
    Polypticum, 762.
    Polyzelus Cyrenseus, 863.
    Ponere pro desinere, 737.
    Portarii officium, 1339.
    Posca, 1133.
    Possessio, 1351.
    Posticiaria, posticiarius, 1229.
    Posticium, posticum, 1229.
    Potestate absoluta nihil faciendum, 782.
    Potionum numerus, 1133. [Col. 1452]
    Potus ad Nonam, 1133.
    Praelatus primus in omnibus exercitiis esse debet, 781, 784. Ut se gerat in rerum temporalium administratione, 773. Timere debet judicium futurum, 774. Mali character, 773 et seq. Ei ut Deo parendum est, 816. Stulti ingenium, 790.
    Prandia olim meridiana, 1137. A priscis Romanis ignorata, 1145. Prandia et jejunia opposita, 1145.
    Praepositus monasterii qualis sit, 759, 935. Ejus officium, 939, 941, 942, 944, 948. Ejus dignitas qualis sit, 935. Res exteriores gerebat, 938, 946, 1187. Sollicitudo erga subditos, 1021. Ut eos admoneat, 953. Ordinandus ab abbate, 935, 936. Duo in singulis decadibus, 954.
    Praepositus et abbas dignitates distinctae, 935.
    Praesentia Dei, 838.
    Presbyteri monachi ordinati duplici titulo, 1323. Eorum dotes, 1323.
    Prima fax, 905.
    Primae horae synaxis ubi et quando inventa, 874.
    Principes monasteriorum, 777.
    Prior quid, 1104.
    Prior claustri, 1181.
    Prioratuum origo, 971.
    Privatus, 1368.
    Probationis monasticae spatium, 1265, 1275.
    Procax ut tractandus, 1374.
    Procedere, processio, 1253.
    Prodicus philosophus, 727.
    Professio monachica quare servanda, 1268.
    Profectus ex carnalibus et spiritualibus, 1377.
    , 953.
    Propensa, 1114.
    Proprium non debent habere monachi, 1057.
    , 1048.
    Prosper (S.) Aquitanicus, 709.
    Prosperitas metuenda, 1023.
    Prostratio monachi correpti, 1369. Prostrati seu substrati, 1009.
    Provisor, 1249.
    Provisores, 941.
    Prudentia in correctione, 757.
    Psallendi disciplina, 915. Modus, 790. Cessatio in parasceve, 1201.
    Psallere sapienter, 918.
    Psalmi quo ordine dicendi, 873, 913. Non combinandi, 878. Duodecim in nocturnis et vesperis, 890. Quot dicendi in noctibus, 885. Quo tempore discendi, 872. Qui olim canebantur cum alleluia, 1191. Eorum distributio, 914. Apocryphi in Ecclesia non canendi, 916. Quot per horas diurnas canendi, 919. Davidicorum laus et utilitas, 1191. Psalmus apertionis, 1150. Psalmus centesimus, quinquagesimus primus, 916.
    Psalterati fratres, 1258.
    Psalterii Davidici divisio a S. P. Benedicto facta ab Ecclesia approbata, 914, 915.
    Pseudomonachi descriptio, 743.
    Pseudothyrum, 1230.
    Psiathus, 1149.
    Publicani humilitas, 866.
    Publius (S.) Zeugmatensis, 901.
    Pueri custodiendi, 1365. Excommunicationis non capaces, 1041. Disciplinae assuefaciendi, 1041. Minori ciborum mensura pascendi, 1097, 1116. Cum eis non ridendum, 944. Oblati a parentibus cogebantur olim perpetuo manere in monasterio, etiam post annum pubertatis, 1303, 1308. Chartas donationum quando facere debebant, 1308. Eorum legitima in tres partes divisa, 1312. [Col. 1453]
    Pulchro aliquo vultu inspecto terra aspicienda est, 984.
    Pulli soiis infirmis apponendi, 1119. Pullorum cantus, 875.
    Pulmentaria quot cuique apponenda, 1113.
    Pulmentarium quid, 1113.
    Pulsare, 1272.
    Pultes, 1113.
    Puncturae militum, 1275.
    Pupillae oculorum virgines dictae, 984.
    Pupae orationes, 1202.
    Purpura a quo et ubi inventa, 870. Assuta colobiis monachorum, 1238.
    Pythagoras appellatus, 776. Pythagorae littera, 728.
    Pithagoraei in communi vivebant, 733. Non sepeliebantur in arca cypressina, 934.

Q
    Quadra, 1056.
    Quadragesima, 1140. Quadragesima monachorum qualis sit, 1195, 1198. Quot pulmentis in ea reficiendum, 1118. In ea Te Deum laudamus canitur a monachis Benedictinis, 892. Altera, 1142.
    Quadragesimus defunctorum dies, 809.
    Quadrupedum esus monachis prohibitus, 1115.
    Quando pro si quidem, 740.
    Querela, 1070.
    Querelosus, 1070.
    Querimonia, ibid.
    Qui habitat, etc., 902.
    Quid tum postea, 978.
    Quinquagesima paschalis, 1144.
    Quinquagesima ante quadragesimam, 1198.
    Quintae feriae jejunium prohibitum, 1144, 1062.

R
    Racanae, racanellae, 1256.
    Rachinae, 1255.
    Radegundis (S.) 925.
    Ralla, 1013.
    Ranarum silentium praecipiente sacerdote, 990.
    Rasum, 1013, 1270.
    , 1013, 1270.
    , 1013, 1270.
    Ravenna, 1105.
    Rebellio pro rebelle, 1324.
    Recapitulare, 1222.
    Receptorium, 792.
    Reclusioni monachorum requisita, 746.
    Recellulae, 736.
    Recondere nihil debet monachus ad edendum aut bibendum, 1160. Recondere nihil oportet in oratorio praeter ea quae spectant ad opus Dei, 1213.
    Rectores mala permittentes graviter peccant, 754.
    Reculae, 736.
    Recusare opus injunctum non licet monacho, 1358.
    Refectioni cito occurrendum, 1161. Refectio, 880.
    Refectorium, 995.
    Reficere, 880.
    Reformare, reformatio, 1038.
    Refrigerium, 1222.
    Refuga, 753.
    Refutare, 1128.
    Regia pro janua, 1316.
    Regula S. P. Benedicti admonitiones habet, et praecepta, 723. Scopus, ibid. Excellentia et discretio, 718, 719. Cum aliis collata, ibid. Regula legenda in congregatione, 1337, 1343. In refectorio, 1110. Novitiis, 1264, 1270, 1147. Regula pro disciplina, 1324. Regula communis sequenda, 860.
    Regum libri sero non legendi, 1146.
    Reiculae, 736.
    Reimberti (S.) archiepiscopi Bremensis praeclare dictum, 1050.
    Religio pro vita monachica, 732.
    Religiosus pro monacho, 732.
    Remigius (S.) Rhemensis archiepiscopus et Remigius Antisiodorensis non sunt auctores commentariotum in Epistolas Pauli, 1029. Sancti Remigii obitus, 1029.
    Reliquias falsas colentes, 747. Reliquias sanctorum vendere prohibitum, 748.
    Remissa, 1353.
    Renuitae, 749.
    Repetitio lecturae mensae, 1112.
    Res monasterii negligenter non tractandae, 1051.
    Rescellae, 736.
    Resona echo, 1353.
    Respicere comedentem alterum haud monachis licitum est, 1123.
    Respondere increpanti non debet monachus, 1375.
    Responsalis, 1209.
    Responsio, 1197.
    Responsoria, 898. Quid differant ab antiphonis, 896.
    Responsum, 1209.
    Revelatio Pauli, 904.
    Reverentia orationis, 928.
    Revocare, 1055.
    Ridere cum pueris non licet monacho, 944.
    Risus vitandus, 826. Immoderatus, 827. Facilis et nimius, 861. In choro coercendus, 989.
    Ritus benedicendi monachi, 1075. Offerendi pueri in monasterio, 1301.
    Roboam rex Juda, 949.
    Rogus, 878.
    Romani olim pultifagi, 1113. Prandia ignorabant, 1145.
    Romanus (S.) abbas, 712.
    Rumeseienses monachae sanctum falsum colentes, 748.
    Rupicapreae, 717.

S
    Sabanum, 1056, 1238.
    Sabbatum olim feriatum, 1132, 1143.
    Sabbati sancti missae, 1201.
    , 1253.
    Saccus, 1253.
    Sacerdotes ut recipiendi in monachos, 1313. Recipi possunt in monachos, 1313. Recepti in monasterio ut peregrini, 1315. Subsunt quodammodo episcopo, 1324.
    Sacerdotii genus triplex, 1323.
    Sacramentum militum, 1275.
    Sacrarium, 791.
    Sacrificium pro defunctis, 808.
    Sacrus, 717.
    Saecularia loqui non decet monachum, 1351.
    Saeculares non ingrediebantur olim in claustra monachorum, 1180.
    Saeculi (a) actibus se facere alienum, 800.
    Saevitia praelatorum quam pernitiosa subditis, 779.
    Sagi, 1255.
    Sagum, 1236.
    Saion, 786.
    Salomonis psalmi et odae, 916.
    Saltuarius, 952.
    Salutationes episcoporum, 792.
    Salutatorium, 792.
    Samuel, 1207.
    Sandalium, 1234.
    Sanctimoniales damnatae ob neglectam peccatorum confessionem, 855. Sanctimonialium salutatorium, 792. [Col. 1454]
    Sanctorum acta in ecclesia legenda, 898.
    Sanitas ex labore, 1096.
    Sarabantae, 734, 735, 749.
    Satisfactio eorum qui falluntur in oratorio, 1165 Eorum qui tardius occurrunt ad opus Dei, 1162, 1163, 1164. Eorum qui tarde ad mensam occurrunt, 1156, 1159. Qui tarde occurrunt ad aliquod opus, 1156.
    Satur abstinentiam facile praedicat, 781.
    Satyrus appellatus, 776.
    Scandalum pro pugna et jurgio, 897.
    Scapulare, 1231.
    Scarabei nocte lucentes, 968.
    , 1235.
    Scemari, 1253.
    Scematio, 1253.
    Sceptrum Jovis cypressinum, 954.
    Schola, conclave, 853.
    Scholae in monasteriis, 1098.
    Scribere praecipuum opus manuale monachorum, 1190.
    Scriptura, scriptum est, 841.
    Scrupulus, 1114, 1130.
    Sculdais, 952.
    Scutrilitatis vitium, 825.
    Scutelia, 1111.
    Secreta locutio inter monachos noxia, 762.
    Secretarium, 791.
    Secundi domorum, 947. In monasteriis, 779.
    Segestre, segestrum, 1253.
    Stella reclina, 943.
    , 733.
    Senes indulgentius tractandi, 1093. Delicatius nutriendi, 1097. Ut tractandi, 1098. Junioribus praeferendi, 859. Debent aliis praelucere, ibid. Honorandi a junioribus, 1328.
    Senior novitiis deputandus, 1264, 1277. Seniores duo in monasteriis, 962. Seniorum officium, 796
    Septenarius numerus sacer et mysticus, 899.
    Septimanariorum coquinae officium, 1073.
    Septimum monachorum genus, 750. Septimus dies defunctorum, 809.
    Septuagesima, 1198.
    Sepultura monachorum in eodem loco, 855.
    Sequax, 1279.
    Sermo saecularis vitandus monacho, 1193.
    Servandus (B.) abbas, 967.
    Servitor, 1084.
    Servitores, 1105.
    Servi non manumittendi ab abbate, 791. Ut habendi in monasteriis, 771. Monachi fugitivi restituendi dominis suis, 1040.
    Sessio in sacris Herculis, 965.
    Severitas miscenda lenitati, 772.
    Severus Sulpitius presbyter, 1175. Severus subdiaconus, 814.
    Sexagesima, 1198.
    Sextae horae canonicae mysterium, 908.
    Sextarius, 1129.
    Sezach rex Aegypti, 949.
    Sicera, 1121.
    Sicut erat in principio, etc., 887.
    Sidetana synodus, 1175.
    Signatura petitionis, 1268.
    Signo in mensa petenda, 1103, 1106, 1109. Signum pro campana, 1151.
    Silentium in mensa, 1103, 1106, 1109, 1112. Horis nocturnis, 1148, 1150. In opere manuum, 1183. Ejus utilitas, 827, 828.
    Similis excommunicationis vindicta quomodo intelligitur, 1015.
    Simon Atheniensis, 1185.
    Simplex, 1332. Ejus dotes, 1286. [Col. 1455]
    Simplicitas, 1332.
    Sirvitanum monasterium, 713.
    Solatium pro auxilio, 1046.
    Solea, 1013
    Solon, 757.
    Somnus frater mortis. 1171. Meridianus, 11 3. Fugiendus in opere Dei, 919. Post nocturnas vigilias vetitus, 875.
    Spartea, 1013.
    Spartum, 881.
    , 1126.
    Species, 1253.
    Sperare pro petere, 1160.
    Spiritalis vindicta, 1027.
    Spiritu sancto duce omnes indigent, 768.
    Spuere in aliquem ignominiae causa, 1001. Spuere in Ecclesia ante se non oportet, 932.
    Sputamenta in oratione rara esse opertet, 932. Sputamenti cohibitio post communionem, 1105.
    Stabilitatis votum, 1266.
    Staminearium usus apud monachos, 1248.
    Stare cum legitur Evangelium, 894.
    , 1254.
    Steliarum observatio, 1170.
    Stephani et Pauli regula, 709.
    Stephanus (S.) de Obazina, 1148.
    Storea, 1013.
    Stricare, 1223.
    Strumentum pro instrumento, 1055.
    Subsequi, 844.
    Substantia monasterii sacra, 1043. Uni fratri committenda, 1053.
    Substrati seu prostrati in Ecclesia, 1009.
    Subulci monachi quales, 751.
    Suffecta persona, 1203.
    Suffragium, 1193.
    Supellex monachi, 1248, 1252.
    Superbus quis, et quomodo curatur, 807.
    Superexaltat misericordia judicium, quomodo intelligitur, 756.
    Superfluum nihil debet habere monachus, 1238.
    Superiores nobis alios existimare debemus, 835.
    Superpositio, superponere, superpositio jejunii, silentii; superponere jejunium, silentium, 1174, 1202.
    Superstitio plebeculae in vindicandis falsis reliquiis, 747.
    Supplacitare, 786.
    Surdus, mutus, et caecus debet esse monachus, 869.
    Surgentes signum crucis faciant, 972.
    Suum aliquid esse monachus dicere non debet, 1059, 1063, 1064, 1065.
    Sylla, 1251.
    Sylva barbara, 921.
    Sylvae in circo et in amphitheatro, 921.
    Sylvester (S.), 1353.
    Sympecta, 1018.
    , 1019.
    , 884.

T
    Tabenna insula, 1086. Tabennesiotarum horae canonicae, 902.
    Tacituruitas ut tenenda, 825.
    Tanti pro tot, 1321.
    , 800.
    Tarentum locus in campo Martio, 965.
    Tarnadas, 710.
    Tarnatensis Regula, 709.
    Taxare quid, 821.
    Te Deum laudamus in nocturnis, 892.
    , 1186.
    Temporius, 892.
    Tephilin, 748.
    Ter bibendum, 1118.
    Tertiae horae canonicae mysterium, 909. Tertius defunctorum dies, 809.
    Testamentum pro instrumento seu charta, 763. Testamenti condendi aetas, 1309.
    Theodebertus rex Francorum, 1258.
    Theodoricus (S.) episcopus Cameracensis, 856.
    Theodosius junior imp., 813. Vitam artificio sibi comparat, 1176.
    , 731.
    , 776.
    , 800.
    , 762.
    Timor Domini, 837, 840.
    Toc-sem, 1151.
    Tonsura clericorum, 1244. Monachorum, 1244. Fit ab abbate, 1298. A sacerdote, 1298.
    Transmissa uni monacho, alteri dari possunt, 1228.
    Trasila, 813.
    Tricare, tricae, 1080.
    Tricesima, 1198. Tricesimus defunctorum dies, 809.
    Triclinium, 969.
    Trivium vitae humanae, 727, 728.
    Tu autem, Domine, 889.
    Tuba campanae loco, 1155.
    Tulta, 785.
    Tunicae manicatae feminarum, et delicatiorum, 1238.
    Tunicae sacci, 1253.
    Tussis frequens vitanda in oratione, 931.
    Tutare pro extinguere, 969.
    Typus, 1145.
    , 1045.
    Tyrones, 1275.

U
    Ulciscere pro ulcisci, 736.
    Una quid, 1155.
    Uncia, 1114. Ejus pondus, 1130.
    Uncina humilitas, 858.
    Unus in domo Dei congregatus, quomodo intelligitur, 920.
    Urbanus V papa, 709.
    Urbanus VIII, 1031.
    Ursorum circumductio superstitiosa, 747.
    Usufructuarium, usufructuarius, 1303.
    Ut particulae significatio, 804.
    Utensilia monasterii, 1058.
    Utilis frater, 839.
    Utor verbum cum accusandi casu, 1235.

V
    Vacivus, 728.
    Vaenalia monasterio viliori pretio danda, 1259.
    Vagatio animi fugienda in opere Dei, 920.
    Vale dicere debent fratres exeuntes monasterio, 1356.
    Valerius (S.), 714, 750.
    Valerius, 776.
    Valentini haeretici psalmi, 916.
    Valentinianus tertius imperator, 823.
    Valesius Sabinus, 965.
    Vasa monasterii consignanda celleratio ab hebdomadariis, 1074.
    Veniam petere non debent praelati a subditis, 947. Petenti indulgendum, 1374. Ad eam petendam tardus, ut tractandus, 1374.
    Venite exsultemus, etc, 888.
    Verba otiosa vitanda, 826. Verbum pro mandato, 796.
    Verberibus aliquem raso capite caedere, 1001.
    Vergidum oppidum, 714, 1142.
    Versiculi ante collectam, 884. [Col. 1456]
    Versus apertionis, 1150.
    Vespera quando celebranda, 904. Ejus mysterium, 909. Vespera sabbati, 1143.
    Vespere lucernarum accensio, 905.
    Vesperna, 1145.
    Vespertinum, 905, 906. Vespertinus cibus, 1117.
    Vestes sacrae ubi induuntur, et exuuntur, 792. In vestibus humilitas servanda 1239. Juxta professionem cujusque habendae, 1240. Monachis necessariae, 1245. Ab uno custode servandae, 1242. Quales sint, 1250. Quo affectu suscipiendae, 1161. Nocturnae, 1235.
    Vestiti dormiant monachi, 964.
    Veterator quis, 1263.
    Vetulas, et cervolos facere quid, 1141.
    Viaticum hospiti exeunti imponi solitum, 868.
    Victoris (S.) Massiliense monasterium, 709.
    Victualia, 1049.
    Vicedominus, 951.
    Vigiliae pro sacris nocturnis, 873. Vigiliae nocturnae, 871 et seqq., 891, 897.
    Vigiligallus, 939.
    Vigilius abbas, 713.
    Vigilucius, 939.
    Vilitate omni contentus esse debet monachus, 857.
    Villicus, 952.
    Villosa, 1231.
    Villosa cuculla, 1231.
    Villus, 1231.
    Vinum non est monachorum, 1128, 1131. Apostatare facit sapientes, 1131. Modico utendum, 1131. Mensura, 1131. In arbitrio abbatis, 1131. Monachis indultum, 1131. Luxuriae incentivum, 1136.
    Vires tentandae, cum quid suscipiendum est arduum, 1264.
    Virgae abbatum, episcoporum, etc., 953.
    Virginitatis professio quando fieri potest, 1306, 1307.
    Virginum zonae solutae in nuptiis, 1251.
    Virtus et voluptas Herculi et Scipioni occurrunt, 728.
    Visitare aegrotum non licet monacho sine permissu, 1086.
    Vita praesens via est, 727. Vita mala pastoris ovium occisio est, 1021. Vitae aeternae descriptiones, 802.
    Vitia acrius impugnant noviter conversum, 1297.
    Vitiosi homines feris comparati, 922.
    Vocis moderatio, 863.
    Volatilia comedere in quibusdam solemnitatibus olim concessum monachis, 1116. Volatilia olim a quibusdam credita non esse carnem, 1116.
    Voluntas propria fugienda, 839. Voluntatis propriae periculum, 1197.
    Votum simplex religionis, 1304.
    Vota tria regulae sancti patris nostri Benedicti statui monastico convenientissima, 1267.
    Vulgaris, 744.
    Vulnus aperiendum et secandum, 1135.

W
    Wiborada (S.) martyr, 1118.
    Wicpertus (S.) episcopus Augustanus, 847.
    Wiradis abbatissae nimia severitas, 779.

Y
    Y, littera, 728. [Col. 1457]
    1174. 1202.
    , 1174, 1202.
    , 1009.
    , 1009.

Z
    Zelus duplex bonus et malus, 1377.
    Zelo Dei an quis moveatur, quomodo intelligitur, 1380.
    Zelum non habere, 804 [Col. 1458]
    unde, 1377.
    Zelotypus, 758.
    Zonae usus, 1240. Solutio in nuptiis, 1251. Zonam perdere, 1241.






[Col. 1457A]
ORDO RERUM QUAE IN HOC TOMO CONTINENTUR.



SEDULIUS SCOTUS.
    NOTITIA HISTORICA. Col. 9
    SEDULII SCOTI COLLECTANEA IN OMNES B. PAULI EPISTOLAS. 9
    I.---In Epistolam ad Romanos. 9
    CAPITA I-XVI. 9-128
    II.---In Epistolam ad Corinthios. 127
    CAPITA I-XVI. 127-162
    III.---In Epistolam II ad Corinthios. 161
    CAPITA I-XIII. 161-182
    IV.---In Epistolam ad Galatas. 181
    CAPITA I-VI. 181-194
    V.---In Epistolam ad Ephesios. 195
    CAPITA I-VI. 195-212
    VI.---In Epistolam ad Philippenses. 211
    CAPITA I-IV. 211-218
    VII.---In Epistolam I ad Thessalonicenses. 217
    CAPITA I-V. 217-222
    VIII.---In Epistolam II ad Thessalonicenses. 221
    CAPITA I-III. 221-224
    IX.---In Epistolam ad Colossenses. 223
    CAPITA I-IV. 223-230
    X.---In Epistolam I ad Timotheum. 229
    CAPITA I-VI. 229-238
    XI.---In Epistolam II ad Timotheum. 237
    CAPITA I-IV. 237-242
    XII.---In Epistolam ad Titum. 241
    CAPITA I-III. 241-250
    XIII.---In Epistolam ad Philemonem. 249
    XIV.---In Epistolam ad Hebraeos. 251
    CAPITA I-XIII. 251-270
    SEDULII SCOTI EXPLANATIUNCULA DE BREVIARIORUM ET CAPITULORUM CANONUMQUE DIFFERENTIA. 271
    Incipit breviarium secundum Matthaeum. 271
    Argumentum in Matthaeum. 273
    In argumentum secundum Matthaeum expositiuncula. 273
    Argumentum in Marcum. 279
    Explanatiuncula in argumentum secundum Marcum. 279
    Argumentum in Lucam. 285
    Expositiuncula in argumentum secundum Lucam. 285
    Maii praefatio Sedulii opusculo politico sequenti. 289
    SEDULII SCOTI LIBER DE RECTORIBUS CHRISTIANIS. 291
    Praefatio. 291
    CAPITULUM PRIMUM.---De eo quod pium rectorem, accepta potestate regali, primum dignos Deo et sanctis ecclesiis honores dicare oportet. 293 
    CAP. II.---Qualiter rex orthodoxus semetipsum regere debet. 295
    CAP. III.---Qua arte et industria momentaneum regnum stabiliri potest. 297
    CAP. IV.---De regia potestate non tam opibus et fiducia fortitudinis quam sapientia cultuque pietatis perornanda. 298
    CAP. V.---Quanta sacri moderaminis sollicitudo erga uxorem et liberos propriosque domesticos ab eodem est exhibenda. 300
    CAP. VI.---Quales consiliarios et amicos bonum principem habere decet. 302
    CAP. VII.---Quae res malos principes faciat. 304
    CAP. VIII.---De avaris vel impiis regibus, et quanta per eosdem populum mala, vel ipsos ultio divina consequitur. 304
    CAP. IX.---De rege pacifico atque clementi. Vel quibus danda sunt beneficia. 306
    CAP. X.---Quot columnis regnum justi regis sustentatur. 308
    CAP. XI.---De eo quod bonus princeps ecclesiasticis causis benevola intentaque sollicitudine favere debeat et synodalibus conventibus. 308
    CAP. XII.---De eo quod saluberrimis antistitum admonitionibus et correptionibus pio rectori obtemperare sit gloriosum. 311
    CAP. XIII.---De zelo boni rectoris rationabili ac pietati permisto. 314
    CAP. XIV.---De duce Christiano, ut non in sua et suorum fortitudine, sed in Domino confidat. 316
    CAP. XV.---De eo quod imminentibus hostilium bellorum fragor bus divinum sit implorandum auxilium. 318
    CAP. XVI.---De adversis si forte contigerint. 321
    CAP. XVII.---De non superbiendo post oblatam etiam ab hostibus pacem, seu prostratos hostes. 324
    CAP. XVIII.---Gratiarum ac benevola vota post pacem seu victoriam Deo reddenda. 326
    CAP. XIX.---De privilegiis sanctae matris Ecclesiae a pio rectore conservandis, ac dignis ecclesiarum praepositis atque ministris. 328
    CAP. XX.---Quanta ignominia superbos, qualisque vel quanta gloria hic et in futuro principes orthodoxos comitatur. 330
    SEDULII SCOTI EXPLANATIONES IN PRAEFATIONES SANCTI HIERONYMI AD EVANGELIA. 331

SANCTUS BENEDICTUS ANIANENSIS ABBAS.
    VITA sancti Benedicti. 351
    Observationes praeviae. 351
    Praefatio auctoris. 353
    Incipit Vita. 355
    Appendix prima ad Vitam sancti Benedicti.---De synodo Aquisgranensi, deque monasteriis Anianae subjectis, aut per Benedictum ordinatis 383
    Appendix II.---De tribus Benedictis, Anianensi, Fossatensi, et Mediolanensi abbatibus, ubi de Enticio abbate Gallo. 391
    SANCTI BENEDICTI CODEX REGULARUM. 393
    Praefatio. 393
    CODICIS REGULARUM PARS PRIMA.---SS. PATRUM ORIENTALIUM REGULAE AD MONACHOS. 423
    Sancti Antonii abbatis regula ad monachos. 423
    De sancto Antonio veterum testimonia. 423
    Observatio critica in regulam sequentem. 423
    Incipit Regula 423
    Isaiae abbatis regula ad monachos. 427
    De Isaia veterum testimonia. 427
    Observatio critica in regulam sequentem. 427
    Incipit Regula. 427
    Sanctorum Patrum Serapionis, Macarii, Paphnutii, Macarii alterius, regula ad monachos. 433
    De serapione caeterisque veterum testimonia. 433
    Observatio critica in regulam sequentem. 435
    Incipiunt capitula. 435
    CAPITULUM PRIMUM.---Praefatio. 435
    CAP. II.---De prima conjunctione coenobitarum. Serapion dixit. 435
    CAP. III.---Idem ipse, de unanimitate et jucunditate fratrum. 436
    CAP. IV.---Qui supra, de abbate, et quomodo ei obediant monachi. 436
    CAP. V.---Macarius dixit, qualiter spirituale exercitium ab his qui praesunt Patribus teneatur. 437
    CAP. VI.---Idem ipse, ut in oratione astantibus nullus sine praecepto abbatis psalmum imponat. 437
    CAP. VII.---Idem ipse, quomodo examinentur qui ex saeculo convertuntur. 437
    CAP. VIII.---Idemque, qualiter peregrini hospites suscipiantur. 438
    CAP. IX.---Qualiter jejuniorum ordo teneatur. Paphnutius dixit. 438
    CAP. X.---Idem ipse, qualiter fratres debent operari. 438
    CAP. XI.---Qualiter infirmitas vel possibilitas corporum [Col. 1459] ab eo qui praeest Patre cognoscenda sit. 439
    CAP. XII.---Qualiter officiis mutuis se fratres praeveniant. 439
    CAP. XIII.---Qualiter inter se monasteria pacem firmam obtineant, alius Macarius dixit. 439
    CAP. XIV.---Idemque, qualiter clerici hospites suscipiendi sint in monasterio. 440
    CAP. XV.---Qualiter culpae singulorum emendentur. 440
    CAP. XVI.---Ut sine personarum acceptione aequaliter judicetur. 440
    Sequitur alia Patrum regula ad monachos. 441
    Observatio critica in regulam sequentem. 441
    Praefatio. 441
    CAPITULUM PRIMUM---De unanimitate charitatis, et de diligendo ac obtemperando abbati. 441
    CAP II.---Ut non se fabellis vanis destruant, et ut in conventu, nisi interrogatus quis loquatur. 441
    CAP. III.---Ut advenienti peregrino nihil plus exhibeat quis quam occursum humilem et pacem. 442
    CAP. IV.---Ut praesente seniore psallendi loquendive non habeat facultatem. 442
    CAP V.---De cursu orationis, et horis operandi, ac de correctione delinquentium 442
    CAP. VI.---De his qui ad opus Dei tarde occurrunt. 442
    CAP. VII.---Ut frater qui pro qualibet culpa arguitur patientiam habeat, et ut ad mensam nemo loquatur. 442
    Sequitur tertia Patrum regula ad monachos. 443
    Observatio critica in regulam sequentem. 443
    CAPITULUM PRIMUM.---De conversis. 443
    CAP. II.---Ut abbas nihil sibi proprium vindicet. 444
    CAP. III.---De vestimentis monachorum. 445
    CAP. IV.---Ut nulla mulier ad monasterium vel agrum monachorum accedat. 445
    CAP. V.---De lectione et operatione monachorum. 445
    CAP. VI.---De his qui ad opus Dei tarde occurrunt. 445
    CAP. VII.---De silentio ad mensam. 445
    CAP. VIII.---Ut ad necessaria quaerenda bini vel terni mittantur. 445
    CAP. IX.---Ut nusquam sine praecepto senioris egrediantur. 445
    CAP. X.---De his qui de monasterio exire voluerint. 446
    CAP. XI.---Ut abbas cum fratribus reficiat omni tempore. 446
    CAP. XII.---Ut nullus monachus in infirmitate positus parentum studio commendetur. 446
    CAP. XIII.---De his qui furtum faciunt. 446
    CAP. XIV.---Ut nullus alterius monachum sine permissu abbatis suscipiat. 446
    Sancti Macarii Alexandrini abbatis Nitriensis regula ad monachos. 445
    De sancto Macario ejusque regula veterum testimonia. 445
    Observatio critica in regulam sequentem. 447
    Incipit regula. 447
    Epistola beati Macarii data ad monachos. 451
    Sancti Pachomii abbatis Tabennensis regula ad monachos, praecepta, epistolae. 451
    Sancti Orsiesii abbatis Tabennensis doctrina de institutione monachorum. 451
    De sancto Orsiesio ejusque regula veterum testimonia. 451
    Observatio critica in regulam sequentem. 453
    Incipit regula. 453
    Regula Orientalis Orientalium regulis collecta a Vigilio diacono. 475
    De regula Orientali veterum testimonia. 475
    Observatio critica in regulam sequentem. 477
    Incipit regula. 477
    Sancti Basilii Caesareae Cappadociae episcopi regula ad monachos. 483
    De sancto Basilio ejusque regula veterum testimonia. 483
    Observatio critica in regulam sequentem. 485
    Praefatio Rufini. 485
    Incipit regula. 487
    PRIMA INTERROGATIO FRATRUM.---Quoniam dedit nobis sermo tuus potestatem ut interrogemus, primo omnium doceri quaesumus si ordo aliquis est et consequentia in mandatis Dei; ut aliud quidem sit primum, et aliud secundum, et sic per ordinem caetera: an omnia mandata ita sibi invicem cohaereant, et sint aequalia, ut unde voluerit quis possit initium sumere, tanquam in modum circuli vel coronae? 488
    INTER. II.---Quoniam igitur de charitate Dei primum sis esse mandatum, inde nobis primum omnium dissere. Nam quia oportet diligere audivimus, quomodo nomen hoc [Col. 1460] possit impleri desideramus addiscere? 488
    INTER. III.---Quia ostendit nobis sermo tuus periculosum esse cum his qui mandata contemnunt vitam ducere, nunc discere cupimus si oporteat eum qui ab hujuscemodi consortiis discesserit, remotum esse et solum, an vero cum fratribus ejusdem propositi et ejusdem animi vitam suam sociare? 494
    INTER IV.---Oportet primum renuntiare omnibus, et ita venire ad hanc vitam vel conversationem quae secundum Deum est? 496
    INTER. V.---Si oportet eum qui servis Dei sociari vult, relinquere indifferenter propinquis suis portionem facultatum suarum? 497
    INTER. VI.---Si oportet omnes qui inveniunt ad nos suscipere; aut cum probatione? et qualis ista debet esse probatio? 497
    INTER. VII.---Ex qua aetate oportet nosmetipsos offerre Deo, vel virginitatis professionem quando oportet firmam ac stabilem judicari? 498
    INTER VIII.---Si oportet eum qui se piae ac religiosae vitae dederit etiam continentiam observare? 499
    INTER IX.---Quae est mensura continentiae? 501
    INTER. X.---Quomodo oportet observare nos circa cathedras et accubitus, cum tempus poposcerit? 502
    INTER. XI.---Quis est dignus vel decens habitus Christiani? 502
    INTER. XII.---Si licet alicui ex proprio sensu dicere quod videtur sibi bonum, absque testimonio Scripturarum? 505
    INTER. XIII.---Si oportet omnibus vel quibuscunque obedire? 505
    INTER. XIV.---Quali affectu debet servire, qui servit Deo? et iste ipse affectus quid est? 506
    INTER XV.---Quid sentire de se debet is qui praeest, in quibus praecipit, vel imperat? 506
    INTER. XVI.---Peccantem quomodo corripiemus, vel emendabimus? 507
    INTER XVII.---Si quis autem in parvis delictis affligere voluerit fratres; dicens: Quia debetis poenitere per singula, ne forte et ipse immisericors videatur, et dissolvere charitatem? 507
    INTER. XVIII.---Quomodo quis debet poenitere in unoquoque delicto? 507
    INTER. XIX.---Qui sunt fructus digni poenitentiae? 508
    INTER. XX.---Qui se verbo dicit poenitere, peccatum autem suum non emendat, quid est? 508
    INTER. XXI.---Qui vult confiteri peccata sua, si omnibus debet confiteri, sive quibuslibet, aut certis quibusque? 508
    INTER. XXII.---Qui poenituerunt pro aliquo peccato, et rursum in hoc ipsum peccatum inciderunt, quid faciunt? 508
    INTER. XXIII.---Quali affectu, vel quali sensu oportet increpare eum qui increpat? 509
    INTER. XXIV.---Quali affectu debet quis suscipere correptionem? 509
    INTER XXV.---Qui tristatur adversus eum qui se increpat qualis est? 509
    INTER. XXVI.---Quale judicium esse debet de his qui peccantes defendunt? 509
    INTER. XXVII.---Poenitentem ex corde quomodo oportet suscipi? 510
    INTER. XXVIII.---Erga eum qui pro peccato non poenitet qualiter esse debemus? 510
    INTER. XXIX.---Si debet habere aliquid proprium, qui inter fratres est? 510
    INTER. XXX.---Si quis dicat: Quia neque accipio a fratribus, neque do, sed contentus sum meis propriis, quid de hoc observare debemus? 510
    INTER. XXXI.---Si debet quis a carnalibus propinquis accipere aliquid? 510
    INTER. XXXII.---Quomodo videre debemus eos qui nobis vel familiares, vel consanguinei fuerunt et proximi? 511
    INTER. XXXIII.---Quod si deprecantur nos, volentes ut eamus cum ipsis ad domos eorum, si oporteat nos acquiescere? 511
    INTER. XXXIV.---Unde ergo vagatur mens nostra, et cogitationes diversae ascendunt in corde nostro? et quomodo possumus hoc emendare? 511
    INTER. XXXV.---Unde et nocturnae phantasiae inhonestae et turpes accidunt nobis? 511
    INTER. XXXVI.---Quali affectu debemus infirmis fratribus ministrare? 512
    INTER. XXXVII.---Cum quali humilitate debet quis suscipere a fratribus obsequium? 512
    INTER. XXXVIII.---Qualem debemus habere charitatem ad invicem? 512 [Col. 1461]
    INTER. XXXIX.---Quomodo poterit quis implere charitatem circa proximum suum? 512
    INTER. XL.---Usque ad quae verba otiosus sermo judicabitur? 513
    INTER. XLI.---Quis est maledicus, id est ? 513
    INTER. XLII.---Quid est detractio vel derogatio? 513
    INTER. XLIII.---Qui detrahit fratri, aut audit detrahentem et patitur, quid dignus est? 513
    INTER. XLIV.---Quod si de eo qui praeest quis detraxerit, quomodo eum observabimus? 513
    INTER. XLV.---Si quis acerbiori sermone, vel insolentiori voce respondeat, et admonitus dicat quia nihil mali habeat in corde, si oportet ei credi? 514
    INTER. XLVI.---Quomodo possit aliquis non irasci? 514
    INTER. XLVII.---Quis est mansuetus? 514
    INTER. XLVIII.---Quomodo quis non vincatur in voluptate et libidine ciborum? 514
    INTER. XLIX.---Quomodo excidemus vitium mali desiderii? 514
    INTER. L.---Quae est tristitia secundum Deum, et quae est secundum saeculum? 515
    INTER. LI.---Quae sunt in Domino gaudia, vel quid facientes gaudere debemus? 515
    INTER. LII.---Quod lugere debemus, ut beatitudinem consolationis consequi mereamur? 515
    INTER. LIII.---Si ex toto ridere non licet? 515
    INTER. LIV.---Quae est sollicitudo saecularis? 515
    INTER. LV.---Unde accidit nobis importune dormitare, et quomodo hoc possumus abjicere? 515
    INTER. LVI.---Quomodo quis ad gloriam Dei facit omnia? 516
    INTER. LVII.---Quomodo manducet quis et bibit in gloriam Dei? 516
    INTER. LVIII.---Quomodo faciat dextera quae non cognoscat sinistra? 516
    INTER. LIX.---Quomodo apparebit eis qui hominibus vult placere? 516
    INTER. LX.---Quomodo quis effugiet vitium hominibus placendi vel captandi laudem ab hominibus? 516
    INTER. LXI.---Quomodo intelligitur superbus? vel quomodo curatur? 516
    INTER. LXII.---Quid est humilitas, et quomodo eamdem implere possimus? 517
    INTER. LXIII.---Si oportet honorem quaerere? 517
    INTER. LXIV.---Quomodo invicem obaudire debemus? 517
    INTER. LXV.---Usque ad quem modum obaudire oportet eum qui placendi Deo implere regulam cupit? 517
    INTER. LXVI.---Qui piger est erga mandatum, quomodo potest industrius et vigilans effici? 518
    INTER. LXVII.---Si quis non contentus est quotidie sibi aliquid injungi de his quae pro mandato Dei incidunt, sed artificium vult discere; quali vitio aegrotat? aut si oportet ei acquiescere? 518
    INTER. LXVIII.---Si quis industrius sit et promptus ad implenda mandata, agat autem non quod ei injungitur, sed quod ipse vult, quam mercedem habebit? 518
    INTER. LXIX.---Si licet alicui excusare opus quod ei injungitur et aliud quaerere? 518
    INTER. LXX.---Si injunctum fuerit aliquid fratri, et contradixerit, postea autem sua sponte obedierit, quid est? 519
    INTER. LXXI.---Si autem obediens quis murmuret? 519
    INTER. LXXII.---Si frater fratrem contristaverit, quomodo debet emendari? 519
    INTER. LXXIII.---Quid si non acquiescat ut satisfaciat, quid agendum est? 519
    INTER. LXXIV.---Quid si, satisfaciente eo qui contristaverit, noluerit reconciliari is qui contristatus est? 519
    INTER. LXXV.---Quomodo quis debet habere eum qui ad orationem suscitat fratres? 520
    INTER. LXXVI.---Quod si contristatur ille qui excitatur, aut etiam si irascitur, quid dignus est? 520
    INTER. LXXVII.---Quid est, Nolite judicare, ut non judicemini; nolite condemnare, ut non condemnemini? 520
    INTER. LXXVIII.---Quomodo intelligitur quis, si zelo Dei moveatur adversus peccantem fratrem, aut a propria iracundia? 521
    INTER. LXXIX.---Dicunt quidam quia impossibile est non irasci hominem? 521
    INTER. LXXX.---Si oportet ire quocunque, non commonito eo qui praeest? 521
    INTER. LXXXI.---Si omnino volenti litteras discere, vel lectioni vacare, indulgendum est? 521
    INTER. LXXXII.---Si licet unicuique vitare opus quod gravius videtur? 522 [Col. 1462]
    INTER. LXXXIII.---Quomodo quis promptus fiat etiam ad pericula propter mandatum Domini? 522
    INTER. LXXXIV.---Cum quali affectu obedire oportet ei qui nos ad opus mandati cohortatur? 522
    INTER. LXXXV.---Quali animo debet esse quis pro hoc ipso quod dignus habitus est in opere Dei inveniri? 522
    INTER. LXXXVI.---Quomodo debent hi qui processerunt in labore, operis Dei, instruere, vel instituere eos qui nuper accedunt? 523
    INTER. LXXXVII.---Si dicat quis: Volo apud vos parum aliquid temporis facere, ut proficiam ex vobis, si oportet eum suscipti 523
    INTER LXXXVIII.---Si quis supra vires vult abstinere, ita etiam, ut in opere mandatorum impediatur per nimietatem abstinentiae, si oportet ei concedi? 523
    INTER. LXXXIX.---Qui satis jejunat et in refectione non potest communem cibum eum omnibus sumere, quid magis eligere debet, jejunare cum fratribus et cum ipsis reficere, aut propter majora jejunia alios cibos requirere? 524
    INTER. XC.---Quomodo oportet jejunare, cum necessarium jejunium injungitur? si aliquando aliquid quod religio deposcit explendum est, tanquam ex necessitate, an voluntarie? 524
    INTER. XCI.---Qui non vult ipsis cibis vesci ex quibus fratres reficiuntur, sed alios requirit, si rectefacit? 524
    INTER. XCII.---Qui dicit, Quia laedit me hoc, et contristatur si ei alius cibus non fuerit datus, qualis est? 524
    INTER. XCIII.---Si vero etiam quis murmuret propter escam, quae erga eum sententia servabitur? 525
    INTER. XCIV.---Si oportet eum qui plus laborat requirere plus aliquid a consuetudine? 525
    INTER XCV.---Quali affectu oportet accipere vel vestimenum, vel calceamentum, qualecunque fuerit? 525
    INTER. XCVI.---Si quis iratus fuerit, nolens accipere aliquid eorum quae ad usum praebentur? 525
    INTER. XCVII.---Si necesse est omnes convenire ad horam prandii, eum qui remanet et post venit, quomodo transigimus? 525
    INTER. XCVIII---Pauperes venientes ad ostium et petentes, quomodo dimittimus? Et si debet unusquisque porrigere panem, vel quodcunque aliud; aut oportet hoc ad eum qui praeest pertinere? 525
    INTER. XCIX---Si licet unicuique veterem suam tunicam aut calceamentum dare cui voluerit, misericordiae causa propter mandatum? 526
    INTER. C.---Si frater junior fuerit jussus docere aliquem seniorem secundum aetatem, quomodo debet agere cum illo? 526
    INTER. CI.---Si debent peregrini intrare usque ad illa loca ubi fratres operantur, vel etiam si alii de eodem monasterio debent relictis suis locis intrare ad alios? 526
    INTER. CII.---Si oportot eos qui noverunt artificia suscipere ab aliquo opus absque scientia vel jussione ejus qui praeest et operum sollicitudinem gerit? 526
    INTER. CIII.---Quomodo debent hi qui operantur curam gerere ferramentorum vel utensilium eorum de quibus operatur? 526
    INTER. CIV.---Quid si per negligentiam pereat aliquid ex his, aut per contemptum dissipetur? 526
    INTER. CV.---Quid si a seipso commodare voluerit alicui, aut accipere ab alio? 527
    INTER CVI.---Quid si necessitas poscat ut is qui praeest requirat ab aliquo eorum vas vel ferramentum, et contradixerit? 527
    INTER. CVII.---Si is qui circa cellarium, vel coquinam, vel alia hujuscemodi opera occupatus est, non occurrat adesse ordini psallentium vel ad orationem, nihil damni patitur in anima? 527
    INTER. CVIII.---Quomodo obtinebit quis ut in oratione sensus ejus non vagetur? 527
    INTER. CIX.---Si possibile est obtinere hominem ut in omni tempore et loco non vagetur mens sua; vei quomodo id fieri potest? 427
    INTER. CX.---Et quid est: Psallite sapienter? 528
    INTER. CXI.---Qua mensura debet temperare potestatem dispensationis suae is cui cellarii cura commissa est? 528
    INTER. CXII---Qua sententia observabitur erga dispensantem, si aliquid secundum personae acceptionem vel per contentionem faciat? 528
    INTER. CXIII.---Si autem neglexerit dare fratri quod opus est? 528
    INTER CXIV.---In profectibus mandatorum Dei una est mensura omnium? An alius amplius, alius minus debet aliquid? 528
    INTER. CXV.---Si oportet aequaliter haberi eos qui plus proficiunt et eos qui minus? 529 [Col. 1463]
    INTER. CXVI.---Quid si contristatur is qui minus honoratur, cum praeferri sibi viderit eum qui in timore Domini praecedit, quomodo eum habebimus? 529
    INTER. CXVII.---Anima post multa peccata et multas vitae miserias, cum quali timore et qualibus lacrymis debet recedere a peccatis, et cum quali spe et affectu accedere ad Dominum debet? 529
    INTER. CXVIII.---Quoniam scriptum est: Redemptio animae viri propriae divitiae ejus; nobis quibus non accidit dispergere pro animae redemptione divitias, quid faciemus? 530
    INTER. CXIX.---Si quis audiens sermonem Domini dicentis (Luc. XII): Quia servus qui cognovit voluntatem Domini sui, et non fecit secundum voluntatem ejus, vapulabit multum; qui vero non cognovit, et non fecit digna, plagis vapulabit paucis; negligat et dissimulet scire voluntatem Domini, si habet aliquid excusationis? 530
    INTER. CXX.---Si is qui facit voluntatem alicujus, etiam particeps ejus est vel socius? 530
    INTER. CXXI.---Si is qui consentit alterius peccato, etiam ipse peccati reus est? 530
    INTER. CXXII.---Si oportet peccantibus fratribus silere et acquiescere? 531
    INTER. CXXIII.---Cur aliquoties animae, etiam si non satis agat, sponte tamen quodam genere incidit ei dolor quidam cordis et compunctio timoris Dei, aliquoties tanta securitas et negligentia animam tenet, ut etiam si cogat se homo, non possit dolorem aliquem vel compunctionem cordis assumere? 532
    INTER. CXXIV.---Quomodo quis dignus efficitur particeps fieri Spiritus sancti? 532
    INTER. CXXV.---Qui sunt pauperes spiritu? 533
    INTER. CXXVI.---Usque ad quem modum est observatio mandati, vel quomodo adimpleri potest? 533
    INTER. CXXVII.---Si ergo neque sollicitudinem habere oportet de necessariis usibus ad vitam, et aliud est praeceptum Domini dicentis (Joan. VI): Operamini cibum qui non perit, superfluum est manibus operari? 533
    INTER. CXXVIII.---Si quis in corde suo cogitat de cibis, tunc deinde notet seipsum et arguat, si et hic quasi cogitans de talibus judicandus sit? 534
    INTER. CXXIX.---Si licet nocturnam tunicam habere alteram, vel cilicinam, vel aliam quamlibet? 534
    INTER. CXXX.---Si licet ei qui ministrat majore voce, id est cum clamore, loqui? 534
    INTER. CXXXI.---Si quis die suo, quo ministrat in coquina, laboraverit supra vires, ita ut impediatur, et non possit etiam reliquis diebus exercere opus suum, si oportet imperari ei hujuscemodi officium? 535
    INTER. CXXXII.---Et ille cui lana credita est, quomodo debet habere hanc curam, et quomodo observare eas quae operantur? 535
    INTER. CXXXIII.---Si quis condemnatus est, ut eulogiam non accipiat, et dicit: Quia si non accepto eulogiam, non manduco, si debemus audire eum? 535
    INTER. CXXXIV.---Quali timore, fide, vel effectu percipere debemus corporis et sanguinis Christi gratiam? 535
    INTER. CXXXV.---Quis est bonus thesaurus, et quis est malus? 536
    INTER. CXXXVI.---Si bonem est penitus tacere? 536
    INTER. CXXXVII.---Si oportet tempore orationum vel psalmorum loqui aliquem in domo? 536
    INTER. CXXXVIII.---Quomodo possumus timere judicia Dei? 536
    INTER. CXXXIX.---Quomodo lata est porta et spatiosa via quae ducit ad mortem (Matth. VII)? 537
    INTER. CXL.---Quomodo angusta porta et arcta via est quae ducit ad vitam? 537
    INTER. CXLI.---Avaritia usque ad quem modum definitur? 537
    INTER. CXLII.---Quid est perperam agere? 537
    INTER. CXLIII.---Quis est qui ab apostolo dicitur habitus ordinatus? 537
    INTER. CXLIV.---Si quis pretiosas vestes abjiciat, ipsa autem indumenta viliora quibus utitur, vel calceamenta, ita composite utatur, ut studeat decorem inde aliquem capere, si peccat, aut vitio aliquo id facere putandus est? 538
    INTER. CXLV.---Quid est Raca! 538
    INTER. CXLVI.---Quid est quod dicit Apostolus: Non efficiamur inanis gloriae cupidi (Gal. VI); et iterum: Non ad oculum servientes, quasi hominibus placentes (Eph. VI); quis est inanis gloriae cupidus, et quis est hominibus placens! 538
    INTER.CXLVII.---Quid est inquinamentum carnis, et quomodo ab his emendari possumus, et quae est sanctificatio, et quomodo possumus eam obtinere? 538
    INTER. CXLVIII.---Quis est mundus corde? 538 [Col. 1464]
    INTER. CXLIX.---Quomodo potest aliquis odium habere adversus peccatum? 539
    INTER CL.---Quomodo potest aliquis ex animo et ex affectu facere mandata Domini? 539
    INTER. CLI.---Quae est mensura in charitate Dei? 539
    INTER. CLII.---Quomodo quis obtineat ut possit in se habere charitatem Dei? 539
    INTER. CLIII.---Quae sunt indicia esse in nobis charitatem Dei? 540
    INTER. CLIV.---Quid est seipsum diligere, vel quomodo vitium suum cognoscit qui seipsum diligit? 540
    INTER. CLV.---Quomodo apparet qui diligit fratrem secundum mandatum Domini et quomodo arguitur qui non diligit? 540
    INTER. CLVI.---Qui sunt inimici quos diligere jubemur, et quomodo diligamus inimicos nostros, praestantes eis beneficia tantummodo, aut etiam affectum eis exhibentes, et si hoc possibile est fieri? 540
    INTER. CLVII.---Quid est quod dicit Apostolus: Irascimini, et nolite peccare (Ephes IV); et: Sol non occidat super iracundiam vestram (Ibid), cum in aliis dixerit: Omnis amaritudo, vel ira, vel indignatio, auferatur a vobis (Ibid.)? 541
    INTER. CLVIII.---Quid est: Date locum irae? 541
    INTER. CLIX.---Quae est differentia amaritudinis, et furoris, et irae, clamoris et irritationis? 541
    INTER. CLX.---Quis est qui a Domino beatificatur pacificus? 542
    INTER. CLXI.---Quomodo converti quis potest et fieri sicut infans? 542
    INTER. CLXII.---Quid est prudentem esse sicut serpentem et simplicem sicut columbam (Matth. X)? 542
    INTER. CLXIII.---Quomodo debemus suscipere regnum Dei sicut infans? 542
    INTER. CLXIV.---Domino dicente: Qui se exaltat huhumiliabitur (Luc. XVIII); et Apostolo praecipiente: Nolite superbum sapere (Rom. XI); et alibi: Arrogantes, superbi, inflati (II Tim. III); et iterum: Charitas non inflatur (I Cor XIII); quis est elatus, et quis est jactans vel arrogans, et quis inflatus vel tumens? 543
    INTER. CLXV.---Quid est: Charitas non dehonestatur? 543
    INTER. CLXVI.---Scriptura dicente: Nolite gloriari, neque loqui alta (I Reg II); et Apostolo confitente: Quia quae loquor, non secundum Deum loquor, sed sicut in insipientia, in hac substantia gloriandi (II Cor. XI); et rursum: Factus sum insipiens gloriando (II Cor XII); et iterum ipso dicente: Quia qui gloriatur, in Domino glorietur (I Cor. I; II Cor. X); quae est gloriatio in Domino, et quae est culpabilis gloriatio? 543
    INTER. CLXVII.---Qualem intellectum vel prudentiam a Deo petere debemus, vel quomodo eam possumus promereri? 544
    INTER. CLXVIII.---Si Dominus dat sapientiam, et a facie ejus scientia et intellectus est (Prov. XI); et si alii quidem per Spiritum datur sermo sapientiae, alii sermo scientiae (I Cor. XII); quomodo increpat Dominus discipulos suos dicens: Quia adhuc et vos insensati estis, et non intelligitis (Matth. XV), et Apostolus culpat Galatas insensatos (Galat. III)? 544
    INTER. CLXIX.---Si ab aliquo quid beneficii consequimur, quomodo poterimus et Domino digne et integre gratias agere, et ei qui beneficium praestitit? Quali mensura uti debemus in utroque? 544
    INTER. CLXX.---Quid est dignum vel sanctum (Graeci dicunt) et quid est justum? 544
    INTER. CLXXI.---Quomodo dat quis sanctum canibus, et mittit margaritas ante porcos (Matth. VII)? Aut quomodo accidit illud quod additur: Ne forte conculcent aut pedibus, et conversi disrumpant vos (Ibid.)? 544
    INTER. CLXXII.---Quomodo Dominus aliquando quidem prohibet portari sacculum vel peram in via (Luc. X); aliquando autem dicebat: Sed nunc qui habet sacculum, tollut similiter et peram; et qui non habet gladium, vendat vestimentum suum, et emat gladium (Luc. XXII)? 545
    INTER CLXXIII.---Quid est: Panem substantivum da nobis hodie, quod in oratione dicere jubemur? 545
    INTER. CLXXIV.---Si omni volenti accedere ad sorores oportet indulgere, an certis quibusque et personis et temporibus, vel quomodo videndae sunt sorores? 545
    INTER. CLXXV.---Si quis habet aliquod vitium quod corrigere non potest, et frequenter notatus in pejus proficit, si eum expedit intermitti? 546
    INTER. CLXXVI.---Si quis contristetur quia ei non permittitur facere illud quod non potest apte et recte facere, si debemus ei permittere? 546
    INTER. CLXXVII.---Quomodo debent fortiores fratres infirmitates infirmorum portare? 546
    INTER. CLXXVIII.---Quid est: Invicem onera vestra portate [Col. 1465] (Gal. IX)? et quam legem Christi adimplebimus hoc facientes? 546
    INTER. CLXXIX.---Domino docente nos orandum esse ne intremus in tentationem, si oportet orare ne accidant nobis dolores corporales, vel si inciderimus in eos, quomodo oportet ferre? 547
    INTER. CLXXX.---Quis est adversarius noster, et quomodo ei consentire debemus in via? 547
    INTER. CLXXXI.---Si bonum est statuere ad certum tempus, verbi causa, abstinere se tali cibo, sive potu? 547
    INTER. CLXXXII.---Si quis voluntate peccaverit, condemnatur? An etiam ille qui per ignorantiam extra veritatem aliquid fuerit locutus? 547
    INTER CLXXXIII.---Si cogitaverit tantum facere aliquid, et non fecerit, si et ipse mendax judicandus est? 547
    INTER. CLXXXIV.---Si quis praeventus fuerit ut definiat aliquid agere eorum quae non placent Deo, quid oportet magis irritum revocare, quod male fuerat definitum, an timore eo, ne mendax sit, implere peccatum? 547
    INTER. CLXXXV.---Si is cui commissa est dispensatio eorum quae Domino offeruntur, necessitatem habet implere quod dicit mandatum: Omni petenti te da (Luc. VI), et eum qui vult abs te mutuum sumere, non avertas (Matth. V)? 548
    INTER. CLXXXVI.---Quod si frater nihil habens proprium petatur ab aliquo hoc ipsum quo vestitus est, quid debet facere, maxime si nudus sit ille qui petit? 548
    INTER CLXXXVII.---Quomodo potest quis sine charitate tantam fidem habere, ut montes transferat, aut substantiam suam pauperibus dividat, et corpus suum tradere ut ardeat (I Cor. XIII)? 548
    INTER. CLXXXVIII.---Quis est qui abscondere dicitur talentum, et propterea condemnatur (Matth. XXV)? 549
    INTER. CLXXXIX.---Quid est immunditia, et quid est impudicitia? 549
    INTER.---CXC.---Quid est proprium furoris, et quid est proprium indignationis justae, et quomodo aliquoties quasi ab indignatione incipientes inveniuntur decidere in furorem? 549
    INTER. CXCI.---Ex quibus fructibus probari debet is qui ex affectu arguit fratrem peccantem? 549
    INTER. CXCII.---Si opertet eos qui ingrediuntur ad fratres statim artificia discere? 550
    INTER. CXCIII.---Si quis non desiderio corrigendi fratres arguat eum qui delinquit, sed sui vitii explendi gratia; quomodo oportet hunc corrigi, si post multam communicationem in eisdem permaneat? 550
    INTER. CXCIV.---Qualibus correptionibus uti oportet inter fratres ad emendationem eorum qui delinquunt? 550
    INTER. CXCV.---Si in omni peccato, sive secundum cogitationes, sive secundum verbum, sive secundum actum, Satanam in causa esse convenit dici? 550
    INTER. CXCVI.---Si quis relinquens fiscalia debita, intret ad fratres, et parentes ejus pro ipso exigantur et tribulentur, si non affert hoc culpam aliquam, vel his qui eum susceperunt, vel illi ipsi qui ita egerit? 551
    INTER. CXCVII.---Si oportet eum qui praeest extra eam quae sororibus praeest loqui aliquid quod ad aedificationem fidei pertineat virginibus? 551
    INTER. CXCVIII.---Si convenit eum qui praeest cum ea quae sororibus praeest frequenter loqui, et maxime si aliqui de fratribus pro hoc laeduntur? 551
    INTER. CXCIX.---Si oportet, cum aliqua soror confitetur quodcunque delictum suum presbytero, etiam matrem monasterii adesse? 551
    INTER. CC.---Si oportet gesta turpia vel obscena confitentem inverecundius pronuntiare omnibus, aut certis quibusque, et quibus illis? 551
    INTER. CCI.---Si ignorante matre seniore presbyter aliquid fieri praecipiat sororibus, recte videbitur indignari senior mater cum ipsa nescierit? 552
    INTER. CCII.---Si potest impedire propositum sancti hominis Satanas, quia scriptum est: Ego quidem Paulus semel et bis venire volui ad vos et impedivit nos Satanas (I Thess. II)? 552
    INTER. CCIII.---Quomodo fit aliquis in praesenti saeculo stultus? 554
    CODICIS REGULARUM PARS SECUNDA.---REGULAE SS. PATRUM OCCIDENTALIUM AD MONACHOS. 553
    Sanctorum Aureliani et Ferreoli Arelatensis et Ucetensis episc. regulae ad monachos. 553
    Sancti Columbani abbatis et confessoris regula coenobialis cum poenitentiali. 353
    Regula Tarnatensis monasterii. 553 [Col. 1466]
    Sancti Isidori Hispalensis episc. regula monachorum 553
    De Isidoro ejusque regula veterum testimonia. 553
    Observatio critica. 555
    Praefatio. 555
    CAPUT PRIMUM.---De monasterio. 557
    CAP. II---De eligendo abbate. 557
    CAP III.---De monachis. 557
    CAP. IV.---De conversis. 558
    CAP. V.---De familiaris rei vitaeque appetitu. 560
    CAP. VI.---De opera monachorum. 560
    CAP. VII.---De psallendi officio. 562
    CAP. VIII.---De collatione. 563
    CAP. IX.---De codicibus. 563
    CAP. X.---De mensis. 564
    CAP. XI.---De feriis. 565
    CAP. XII.---De jejuniis. 565
    CAP. XIII.---De habitu monachorum. 566
    CAP. XIV.---De strato sive de illusionibus nocturnis. 567
    CAP. XV.---De delinquentibus. 567
    CAP. XVI.---De delictis. 568
    CAP. XVII.---De excommunicatis. 569
    CAP. XVIII.---De rebus monasterii. 570
    CAP. XIX.---Quid ad quem pertineat. 570
    CAP. XX.---De infirmis fratribus. 571
    CAP. XXI.---De hospitibus, 571
    CAP. XXII---De profectione. 572
    CAP. XXIII.---De defunctis. 572
    Regula sancti Benedicti abbatis Cassinensis. 573
    Regula consensoria monachorum. 573
    Regula incerti auctoris 573
    Sanctorum Pauli et Stephani abbatum regula ad monachos. 573
    Sancti Caesarii Arelatensis episcopi regula ad monachos. 573
    Sancti Fructuosi Bracarensis episcopi regula monachorum et regula monastica communis. 573
    Cujusdam Patris regula ad monachos. 573
    Regula Magistri ad monachos. 573
    Grimlaici presbyteri regula solitariorum. 573
    Observatio critica. 573
    Prologus. 575
    CAPUT PRIMUM.---De generibus solitariorum 577
    CAP. II.---De praeceptis altioribus monachorum vel solitariorum. 579
    CAP. III.---De quatuor ordinibus hominum qui erunt in die judicii. 580
    CAP. IV.---Quae sint verae divitiae. 581
    CAP. V.---De perfectione justitiae. 582
    CAP. VI.---Quod qui saeculo renuntiant non debent habere haereditates nec possessiones. 583
    CAP. VII.---Quod post abrenuntiationem saeculi non debet quisque divitias colligere 584
    CAP. VIII.---Quid sit proprie activa, quidve contemplativa vita. 586
    CAP. IX.---Qualis debet esse in activa vita, qui ad contemplativam conscendere conatur. 586
    CAP. X.---Quantum inter contemplativam et activam vitam intersit. 587
    CAP. XI.---Quod praesentium contemptores etiam hic contemplativa vita delectat. 588
    CAP. XII.---Quae et quanta sit in hoc carne contemplativae vitae perfectio. 589
    CAP. XIII.---Quod Deum perfecte sancti videre non possint, nisi cum ad beatitudinem futurae vitae pervenerint. 590
    CAP. XIV.---Quod pro perfectione vitae contemplativae a sanctis patribus solitaria vita primitus fuit inchoata. 591
    CAP XV.---De disciplina suscipientorum fratrum ad retrusionem. 592
    CAP. XVI.---Qualis debet esse cellula retrusionis. 594
    CAP. XVII.---Quod nunquam minus quam duo vel tres sint simul solitarii. 595
    CAP. XVIII.---Si oportet suscipere ad solitariam vitam suburbanos presbyteros vel juvenes aetate. 596
    CAP. XIX.---Qualem vel quam sanctum oportet esse solitarium. 598
    CAP XX.---Quomodo solitarii debeant esse docti, et qualiter alios doceant ac semetipsos discrete provideant. 599
    CAP. XXI.---Ut solitarii lucis exempla omnibus dent, et ut laudabiliter vivant, sed laudari non appetant. 601
    CAP. XXII.---De his qui in regimine prodesse possunt et propter quietam vitam praeesse refugiunt. 603
    CAP. XXIII.---De vita et moribus solitariorum, et qualiter eis in solitaria vita conversandum sit. 604 [Col. 1467]
    CAP. XXIV.---Item de eadem re quae supra. 605
    CAP. XXV.---De instrumentis bonorum operum. 608
    CAP. XXVI.---De observatione mandatorum Dei. 609
    CAP. XXVII.---Lamentabilis descriptio de his qui praecepta Christi non observant. 612
    CAP. XXVIII.---Item de eadem lamentatione quae supra. 614
    CAP. XXIX.---De compunctione cordis. 617
    CAP. XXX.---Quod duo sunt genera compunctionum. 618
    CAP. XXXI.---De reverentia et instantia orationis. 619
    CAP. XXXII.---Quomodo possit aliquis sine intermissione orare. 621
    CAP. XXXIII.---Quod omnes vanae cogitationes ex illusione daemonum fiunt. 622
    CAP. XXXIV.---Quod cantantibus et psallentibus praesentia Dei et angelorum semper adsit. 623
    CAP. XXXV.---De laude psalmorum et dispositione horarum in quibus psallere debemus. 624
    CAP. XXXVI.---Si quotidie corpus Domini quilibet audeat sumere vel missam cantare. 625
    CAP. XXXVII.---Si post illusionem, quae per somnium solet accidere, debeat quis missam celebrare an non? 626
    CAP. XXXVIII.---De assiduitate lectionis et orationis. 627
    CAP XXXIX.---De quotidiano opere manuum solitariorum. 629
    CAP. XL.---Quod certis horis occupari debent solitarii in labore manuum. 631
    CAP. XLI.---Ut solitarii nihil proprium habeant, et oblationes fidelium suscipiant. 631
    CAP. XLII.---Quibus horis oporteat solitarios reficere. 633
    CAP. XLIII.---De mensa solitariorum. 634
    CAP. XLIV.---De crapula cavenda. 634
    CAP. XLV.---De mensura potus solitariorum. 636
    CAP. XLVI.---De ebrietate cavenda, et de laude sobrietatis. 636
    CAP. XLVII.---Si omnes aequaliter necessaria vitae debent accipere. 637
    CAP. XLVIII.---De infirmis et senibus solitariis. 639
    CAP. XLIX.---De vestimentis et calceamentis solitariorum. 640
    CAP. L.---De lectisterniis solitariorum. 641
    CAP. LI.---Ut certo tempore sese radant, ne sint comati. 642
    CAP. LII.---De discipulis solitariorum, et de eorum obedientia. 643
    CAP. LIII.---De zelo bono quem debent habere solitarii erga discipulos. 644
    CAP. LIV.---Quomodo jejunare debeant solitarii. 644
    CAP. LV.---Quod solitarii pro hospitibus jejunium solvant. 646
    CAP. LVI.---De charitate. 647
    CAP. LVII.---De humilitate. 648
    CAP. LVIII.---De obedientia. 649
    CAP. LIX.---De virtute patientiae. 650
    CAP. LX.---De discretione. 651
    CAP. LXI.---De taciturnitate. 652
    CAP. LXII.---De cavenda detractione, et qu[.....] duobus modis potest aliquis sine peccato alieni peccata dicere. 653
    CAP. LXIII.---Consolatio solitariorum de detractione. 654
    CAP. LXIV.---De cogitationibus et diabolicis illusionibus. 655
    CAP. LXV.---De diversis tentationibus solitariorum. 657
    CAP. LXVI.---De tentamentis somniorum. 658
    CAP. LXVII.---Ut solitarii signa et miracula fieri non quaerant. 659
    CAP LXVIII.---De trimoda charismatum gratia. 661
    CAP. LXIX.---Ut solitarii post retrusionem ad saecularem vitam minime redeant, et de perseverantia boni operis. 662
    CODICIS REGULARUM PARS TERTIA.---REGULAE SS. PATRUM AD VIRGINES. 663
    Sancti Augustini Hipponensis episcopi epistola 109, regulam sanctimonialibus praescriptam continens. 663
    Sanctorum Caesarii, Aureliani, Donoti Arelatensis, item Arelatensis et Vesontionensis episcoporum regulae ad virgines. 663
    Cujusdam Patris regula ad virgines. 663
    Sancti Leandri Hispalensis regula, sive de institutione virginum et contemptu mundi ad Florentinam sororem liber. 663
    CODICIS REGULARUM APPENDIX.---SANCTORUM PATRUM EXHORTATIONES AD MONACHOS ET VIRGINES DE OBSERVANTIA VITAE [Col. 1468] RELIGIOSAE, COLLECTAE OLIM A SANCTO BENEDICTO ANIANENS. 665
    Observatio critica. 665
    Incipit liber sancti Athanasii episcopi Alexandriae de observationibus monachorum. 665
    Ejusdem Athanasii exhortatio ad sponsam Christi. 671
    Sancti Basilii Caesareae Cappadociae episcopi admonitio ad filium spiritualem. 683
    Prooemium. 683
    CAPUT PRIMUM.---De militia spirituali. 685
    CAP. II---De virtute animae. 686
    CAP. III.---De dilectione Dei. 686
    CAP. IV.---De dilectione proximi. 687
    CAP. V.---De studio pacis. 688
    CAP. VI.---De patientia. 689
    CAP. VII.---De continentia et castitate. 689
    CAP. VIII.---De saeculi amare fugiendo. 690
    CAP. IX.---De avaritia fugienda. 691
    CAP. X.---De studio humilitatis. 692
    CAP. XI.---De oratione. 692
    CAP. XII.---De vigiliis. 693
    CAP. XIII.---De jejunio. 694
    CAP. XIV.---De crapula fugienda. 695
    CAP. XV.---De vitanda superbia. 695
    CAP. XVI.---De lingua compescenda. 696
    CAP. XVII.---De vano gaudio fugiendo. 696
    CAP. XVIII.---De malorum contubernio vitando. 697
    CAP. XIX.---De ira cohibenda et differenda poenitentia. 697
    CAP. XX.---De morte cogitanda. 698
    Evagrii monachi sententiae. 699
    Fausti abbatis Lirinensis sermones ad monachos. 699
    Sancti Eucherii, Lugdunensis episcopi exhortatio ad monachos. 699
    Sancti Caesarii Arelatensis episcopi ad Caesariam abbatissam ejusque congregationem epistola. 699
    Novati catholici sententia de humilitate et obedientia, et de calcanda superbia. 699
    Sancti Paulini ad monachos de poenitentia. 699
    Sancti Futropii abbatis epistola ad Petrum papam de districtione monachorum et ruina monasteriorum, directa Romae. 701
    Incerti auctoris sermo de decem virginibus. 701
    SANCTI BENEDICTI CONCORDIA REGULARUM. 701
    PROLEGOMENA. 701
    Sancto Patri Benedicto monachorum Occidentis patriarchae. 701
    Lectori benevolo praefatio. 703
    De hujus concordiae regulis earumque auctoribus. 705
    Praefatio. 713
    Item praefatio. 715
    CAPUT PRIMUM.---De concordia regularum. 717
     I. Ex regula sancti Benedicti.---Quod non omnis observatio justitiae in hac sit regula constituta. 717
    II-VII. Ex eadem regula. 719
    VIII. Ex regula Isidori. 720
    IX. Ex regula Stephani et Pauli. 721
    X. Ex libro Orsiesii. 722
    CAPUT II.---Praefatio sancti Benedicti et aliorum. 723
     I. Praefatio regulae sancti Benedicti. 723
    II. Praefatio ex regula Magistri. 727
    III. Praefatio Ferreoli. 729
    CAPUT III.---De generibus monachorum. 729
     I. Ex regula sancti Benedicti. 729
    II. Ex regula Magistri. 735
    III. Ex regula sancti Basilii episcopi. 740
    IV. Dicta sancti Hieronymi. 743
    V. Ex regula sancti Fructuosi episcopi. 743
    VI. Dicta sancti Isidori. 745
    VII Dicta sancti Valerii. 750
    CAPUT IV.---De ordinando abbate. 755
     I. Ex regula sancti Benedicti. 755
    II. Ex regula sancti Fructuosi episcopi. 759
    III. Ex regula alterius Fructuosi. 760
    IV. Ex regula Magistri. 762
    V. Ex regula sancti Isidori. 767
    VI. Ex regula sancti Basitii. 768
    CAPUT V.---Qualis debet esse abbas. 769
     I. Ex regula sancti Benedicti. 769
    II. Ex regula sancti Macarii. 774
    III, IV. Ex regula Patrum. 775
    V-X Ex libro Orsiesii ad monachos. 776
    XI. Ex epistota sancti Caesarii. 780
    XII. Ex regula sancti Isidori. 782
    XIII. Ex regula sancti Fructuosi episcopi. 782
    XIV. Ex regula Ferreoli. 782
    XV-XVII. Ex regula sancti Aureliani episcopi. 784
    XVIII. Ex regula Fructuosi. 785 [Col. 1469]
    XIX. Ex regula cujusdam. 787
    XX. Ex regula Orientalium. 788
    XXI-XXIII. Ex regula sancti Basilii. 788
    XXIV. Ex regula cujusdam. 789
    XXV. Ex regula sancti Isidori. 790
    CAPUT VI.---De adhibendis ad consilium fratribus. 791
     I. Ex regula sancti Benedicti. 791
    II, III. Ex regula sancti Pachomii. 793
    IV-VI. Ex regula sancti Basilii. 794
    VII. Ex regula sancti Aureliani. 795
    VIII. Ex regula Orientali. 795
    IX. Ex regula Patrum. 795
    X. Ex regula Pauli et Stephani. 796
    XI. Ex regula cujusdam Patris. 796
    XII. Ex regula sancti Columbani. 797
    CAPUT VII.---Quae sunt instrumenta bonorum operum. 797
     I. Ex regula sancti Benedicti. 797
    II. Ex regula sancti Macarii. 805
    III-IX. Ex regula sancti Basilii. 806
    X, XI. Ex regula sancti Isidori. 808
    XII. Ex regula sancti Pachomii. 810
    XIII Ex regula sancti Ferreoli. 810
    XIV-XVII. Ex regula Aureliani. 811
    XVIII. Incipiunt gesta a beato Augustino quando sibi successorem elegit. 812
    XIX. Ex doctrina sancti Orsiesii. 814
    XX-XXII. Ex regula Magistri. 815
    CAPUT VIII.---De obedientia. 815
     I. Ex regula sancti Benedicti. 815
    II. Ex regula Patrum. 817
    III, IV. Ex regula sancti Columbani. 818
    V. Ex regula sancti Ferreoli. 819
    VI. Ex regula cujusdam Patris. 820
    VII Ex regula Magistri. 820
    VIII. Ex regula sancti Basilii. 824
    IX. Ex regula sancti Fructuosi. 824
    CAPUT IX.---De taciturnitate. 823
     I. Ex regula sancti Benedicti. 823
    II, III. Ex regula sancti Basilii. 826
    IV. Ex regula sancti Pachomii. 827
    V. Ex regula Pauli et Stephani. 827
    VI. Ex regula sancti Columbani. 828
    VII. Ex regula cujusdam. 828
    VIII, IX. Ex regula Magistri. 829
    X. A Donato collecta. 833
    CAPUT X.---De humilitate. 833
     I. Ex regula sancti Benedicti. 833
    II. Ex regula sancti Basilii. 835
    III. Ex regula sancti Columbani. 836
    CAPUT XI.---De primo gradu humilitatis. 837
     I. Ex regula sancti Benedicti. 837
    II. Ex regula Cassiani. 840
    CAPUT XII.---De secundo gradu humilitatis. 841
     I. Ex regula sancti Benedicti. 841
    II. Ex regula Cassiani. 842
    CAPUT XIII.---De tertio gradu humilitatis. 841
     I. Ex regula sancti Benedicti. 841
    II, III. Ex regula sancti Basilii. 841
    IV-VI. Ex regula sancti Fructuosi episcopi. 843
    CAPUT XIV.---De quarto gradu humilitatis. 843
     I. Ex regula sancti Benedicti. 843
    II. Ex regula sancti Macarii. 845
    III. Ex regula sancti Basilii. 845
    IV. Ex regula sancti Fructuosi episcopi. 846
    V. Ex regula Cassiani. 846
    CAPUT XV.---De quinto gradu humilitatis. 845
     I. Ex regula sancti Benedicti. 845
    II-IV. Ex regula sancti Basilii episcopi. 846
    V. Ex regula sancti Isidori episcopi. 848
    VI Ex regula sancti Fructuosi episcopi. 848
    VII. Ex regula Cassiani. 849
    VIII. Ex regula Magistri. 849
    IX. Ex regula cujusdam. 852
    X. Ex regula Donati. 854
    XI. Ex regula cujusdam. 854
    XII. Quod factum sit in monasterio Evoriacas. 855
    CAPUT XVI.---De sexto gradu humilitatis. 857
     I. Ex regula sancti Benedicti. 857
    II. Ex regula sancti Basilii. 857
    III. Ex regula sancti Cassiani 858
    CAPUT XVII.---De septima gradu humilitatis. 859
     I. Ex regula sancti Benedicti. 859
    II. Ex regula Cassiani. 859
    CAPUT XVIII.---De octavo gradu humilitatis. 859
     I. Ex regula sancti Benedicti. 859
    II. Ex regula sancti Cassiani. 861
    CAPUT XIX.---De nono gradu humilitatis. 861 [Col. 1470]
     I. Ex regula sancti Ferreoli. 861
    II. Ex regula Ferreoli 861
    CAPUT XX.---De decimo gradu humilitatis. 861
     I. Ex regula sancti Benedicti. 861
    II. Ex regula sancti Basilii. 863
    III. Ex regula sancti Ferreoli. 863
    IV. Ex regula sancti Cassiani. 864
    CAPUT XXI.---De undecimo gradu humilitatis. 863
     I. Ex regula sancti Benedicti. 863
    II. Ex regula sancti Basilii. 865
    III. Ex regula sancti Fructuosi episcopi. 866
    CAPUT XXII.---De duodecimo gradu humilitatis. 865
     I. Ex regula sancti Benedicti. 865
    II. Ex regula sancti Fructuosi episcopi. 867
    III, IV. Ex regula sancti Cassiani. 867
    V. Ex regula sancti Basilii. 870
    CAPUT XXIII.---De officiis divinis in noctibus. 871
     I. Ex regula sancti Benedicti. 871
    II. Ex libro II Institutionum. 873
    III. Ex libro III Institutionum. 874
    IV. Ex regula sancti Cassiani. 874
    V. Ex regula sancti Aureliani episcopi. 875
    VI. Ex regula Magistri. 875
    VII. Ex regula sancti Isidori. 878
    VIII. Ex regula sancti Aureliani. 881
    IX. Ex regula sancti Columbani 881
    APPENDICES AD CAPUT XXIII. 885
    Monitum J. Garnerii. 885
    Appendix prima.---Quanti psalmi dicendi sunt in noctibus. 885
    Appendix II.---Qualiter aestatis tempore agatur nocturna laus. 890
    Appendix III.---Qualiter Dominicis diebus vigiliae agantur. 891
    Appendix IV.---Qualiter matutinorum solemnitas agatur. 894
    Appendix V.---Qualiter privatis diebus matutini agantur. 895
    Appendix VI.---In natalitiis sanctorum qualiter agantur vigiliae. 898
    Appendix VII.---Quibus temporibus dicatur Alleluia. 898
    CAPUT XXIV.---Qualiter divina opera per diem agantur. 899
     I. Ex regula sancti Benedicti. 899
    II. Ex regula Magistri. 903
    III. Ex regula sancti Cassiani. 907
    IV. Ex regula sancti Fructuosi. 909
    Appendix prima.---Quanti psalmi per easdem horas dicantur. 912
    Appendix II.---Quo ordine psalmi dicendi sunt. 913
    CAPUT XXV.---De disciplina psallendi. 915
     I. Ex regula sancti Benedicti. 915
    II. Cassiodori, de psalmo CI. 917
    III-VI. Ex regula sancti Basilii. 917
    VII, VIII. Ex regula sanctorum Pauli et Stephani. 919
    IX, X. Ex regula sancti Aureliani. 919
    XI. Tractatus beati Augustini de eo quod scriptum est in Evangelio: Ubi duo vel tres congregati fuerint in nomine meo (Matth. XVIII). 920
    XII. Ex regula sancti Cassiani. 924
    XIII. Ex regula sancti Caesarii. 925
    XIV-XVI. Dicta Caesariae. 925
    XVII. Ex regula Magistri. 927
    CAPUT XXVI.---De reverentia orationis. 927
     I. Ex regula sancti Benedicti. 927
    II, III. Ex regula sancti Basilii. 931
    IV. Ex regula Magistri. 931
    V. Ex regula Patrum. 932
    VI, VII. Ex regula sancti Cassiani. 934
    CAPUT XXVII.---De praeposito monasterii 935
     I. Ex regula sancti Benedicti. 935
    II, III. Ex regula sancti Fructuosi. 937
    IV. Ex regula sancti Ferreoli. 940
    V, VI. Ex regula Tarnatensi. 941
    VII-IX. Ex regula Orientali. 942
    X-XII. Ex regula sancti Pachomii. 944
    XIII. Ex regula sancti Isidori. 946
    XIV. Ex regula sancti Augustini. 947
    XV. Ex regula sancti Orsiesii. 947
    XVI. Ex regula cujusdam. 948
    CAPUT XXVIII.---De decanis monasterii. 949
     I. Ex regula sancti Benedicti. 949
    II. Ex regula Magistri. 951
    III, IV. Ex regula sancti Fructuosi episcopi. 958
    V. Ex regula sancti Cassiani. 962
    VI. Ex regula Orientali. 962 [Col. 1471]
    CAPUT XXIX.---Quomodo dormiant monachi. 963
     I. Ex regula sancti Benedicti. 963
    II. Dicta sancti Augustini ex libro de Civitate Dei. 
    III, IV. Ex regula Magistri. 966
    V. Ex regula sancti Isidori. 969
    VI. Ex regula sancti Fructuosi. 969
    VII. Ex regula sancti Ferreoli. 970
    VIII. Ex regula cujusdam. 971
    CAPUT XXX.---De excommunicatione culparum. 973
     I. Ex regula sancti Benedicti. 973
    II-VIII. Ex praeceptis et institutis beati Pachomii. 973
    IX-XI. Ex regula sancti Basilii. 977
    XII. Ex regula sancti Isidori. 979
    XIII. Ex regula sancti Fructuosi episcopi. 980
    XIV. Ex regula Orientali. 980
    XV. Ex regula cujusdam. 981
    XVI. Ex regula sancti Caesarii. 981
    XVII. Ex regula sancti Columbani. 982
    XVIII. Ex regula sancti Basilii. 982
    XIX. Ex regula sancti Augustini. 983
    XX. Ex regula Pauli et Stephani. 984
    CAPUT XXXI.---Qualis debet esse modus excommunicationis. 985
     I. Ex regula sancti Benedicti. 985
    II. Ex regula Patrum. 985
    III, IV. Ex praeceptis et institutis sancti Pachomii. 986
    V. Ex libro Institutionum. 986
    VI-VIII. Ex regula sancti Basilii. 988
    IX. Ex regula sancti Isidori episcopi. 989
    X. Ex regula sancti Fructuosi. 991
    XI. Ex regula cujusdam. 992
    XII. Ex regula sancti Aureliani. 992
    XIII.-XV. Ex regula sancti Ferreoli. 992
    XVI. Ex praeceptis et institutis sancti Pachomii. 995
    XVII-XX. Ex regula sancti Columbani. 995
    XXI. Ex regula cujusdam. 996
    XXII. Ex regula sancti Basilii. 997
    XXIII. Ex regula sancti Isidori. 997
    XXIV. Ex regula Tarnatensi. 997
    XXV, XXVI. Ex regula sancti Aureliani. 998
    CAPUT XXXII.---De gravioribus culpis. 999
     I. Ex regula sancti Benedicti. 999
    II. Ex regula Patrum. 999
    III. Ex regula sancti Ferreoli. 1000
    IV. Ex regula sancti Fructuosi 1000
    V. Ex regula cujusdam. 1001
    VI, VII. Ex regula Magistri. 1002
    VIII-X. Ex regula sancti Caesarii. 1007
    XI. Ex regula sancti Ferreoli. 1009
    CAPUT XXXIII.---De his qui excommunicantur, quomodo satisfaciant. 1009
     I.---Ex regula sancti Benedicti. 1009
    II. Ex regula sancti Isidori. 1011
    III. Ex regula sancti Fructuosi episcopi. 1013
    IV. Ex regula Magistri. 1013
    CAPUT XXXIV.---De his qui sine jussione abbatis junguntur excommunicatis. 1015
     I. Ex regula sancti Benedicti. 1015
    II. Ex regula sancti Isidori episcopi. 1015
    III. Ex regula sancti Fructuosi episcopi. 1016
    IV. Ex regula sancti Aureliani. 1017
    V. Ex regula Cassiani. 1017
    VI. Ex regula Tarnatensi. 1018
    VII. Ex regula Magistri. 1018
    VIII. Ex regula cujusdam. 1018
    CAPUT XXXV.---Qualiter debeat abbas sollicitus esse circa excommunicatos. 1017
     I. Ex regula sancti Benedicti. 1017
    II. Ex regula sancti Fructuosi. 1019
    III. Ex libro Gregorii Nazianzeni. 1021
    IV-VII. Ex libro sancti Augustini de pastoribus. 1021
    CAPUT XXXVI.---De his qui in aliis quibuslibet rebus delinquunt. 1025
     I. Ex regula sancti Benedicti. 1025
    II. Ex regula sancti Cassiani. 1026
    III. Ex regula cujusdam. 1027
    IV. Ex regula a Donato collecta. 1028
    V. Ex regula Tarnatensi. 1028
    VI. Dicta sancti Bedae. 1028
    CAPUT XXXVII.---De his qui saepius correpti non emendaverint. 1029
     I. Ex regula sancti Benedicti. 1029
    II, III. Ex regula Macarii. 1031
    IV. Ex regula sancti Isidori. 1033
    V-VII. Ex regula sancti Basilii. 1033
    VIII. Ex regula sancti Isidori. 1034
    IX. Ex regula sancti Fructuosi. 1034 [Col. 1472]
    X. Ex regula Orientali. 1034
    XI. Ex regula Magistri. 1034
    XII, XIII Ex regula cujusdam. 1035
    CAPUT XXXVIII.---Sidebeant fratres exeuntes de monasterio iterum recipi. 1035
     I. Ex regula sancti Benedicti. 1035
    II. Ex praeceptis et institutis sancti Pachomii. 1037
    III. Ex regula sancti Fructuosi. 1037
    IV. Ex regula Magistri. 1038
    V. Ex regula cujusdam. 1038
    VI. Ex regula sancti Pachomii. 1039
    VII. Ex regula sancti Ferreoli. 1039
    CAPUT XXXIX.---De pueris minori aetate, qualiter corripiantur. 1039
     I. Ex regula sancti Benedicti. 1039
    II. Ex regula sancti Isidori. 1041
    III, IV. Ex regula sancti Aureliani. 1041
    V. Ex regula Magistri. 1042
    CAPUT XL.---De cellarario monasterii, qualis sit. 1041
     I. Ex regula sancti Benedicti. 1041
    II. Ex regula Patrum. 1045
    III. Ex regula sancti Isidori. 1046
    IV-VI. Ex regula sancti Basilii. 1047
    VII. Ex regula Pauli et Stephani. 1048
    VIII. Ex regula Tarnatensi. 1048
    IX. Ex regula Orientali. 1048
    X. Ex regula Magistri. 1049
    XI. Ex regula cujusdam. 1052
    CAPUT XLI.---De ferramentis et rebus monasterii. 1053
     I. Ex regula sancti Benedicti. 1053
    II. Ex regula Patrum. 1053
    III, IV. Ex regula sancti Pachomii. 1054
    V-VIII. Ex regula sancti Basili 1054
    IX. Ex regula sancti Isidori. 1055
    X. Ex regula Fructuosi. 1056
    XI. Ex regula Magistri. 1056
    XII. Ex regula cujusdam. 1058
    CAPUT XLII.---Si quid debeant monachi proprium habere. 1057
     I. Ex regula sancti Benedicti. 1057
    II. Ex doctrina Orsiesii. 1059
    III. Ex regula sancti Pachomii. 1060
    IV-VII. Ex regula sancti Basilii. 1060
    VIII. Ex regula sancti Augustini. 1062
    IX. Ex regula sanctorum Pauli et Stephani. 1062
    X, XI. Ex regula sancti Isidori. 1062
    XII-XIV. Ex regula sancti Fructuosi. 1063
    XV. Ex regula sancti Ferreoli. 1063
    XVI. Ex regula sancti Aureliani. 1064
    XVII, XVIII. Ex regula sancti Cassiani. 1064
    XIX. Ex regula Orientali. 1065
    XX. Ex regula cujusdam. 1065
    XXI. Ex regula Magistri. 1065
    XXII. Ex regula sancti Caesarii episcopi. 1067
    XXIII. Ex regula cujusdam. 1067
    CAPUT XLIII.---Si omnes aequaliter debent necessaria accipere. 1067
     I. Ex regula sancti Benedicti. 1067
    II. Ex regula sancti Basilii. 1069
    III, IV. Ex regula sancti Augustini. 1069
    V. Ex regula sancti Ferreoli. 1070
    VI, VII. Ex regula Tarnatensi. 1071
    CAPUT XLIV.---De septimanarits coquinae. 1073
     I Ex regula sancti Benedicti. 1073
    II, III. Ex regula sancti Isidori. 1075
    IV-VI. Ex regula Cassiani. 1075
    VII-IX. Ex regula Magistri. 1078
    X. Ex regula cujusdam. 1082
    XI. Ex regula sancti Caesarii episcopi. 1082
    CAPUT XLV.---De infirmis fratribus. 1083
     I. Ex regula sancti Benedicti. 1083
    II-VII. Ex regula sancti Pachomii. 1085
    VIII. Ex regula sancti Fructuosi. 1087
    IX, X. Ex regula sancti Basilii 1087
    XI. Ex regula sancti Isidori. 1088
    XII-XVII. Ex regula sancti Augustini. 1088
    XVIII. Ex regula sancti Aureliani. 1091
    XIX, Ex regula Tarnatensi. 1091
    XX-XXII. Ex regula sancti Caesarii episcopi. 1091
    XXIII. Ex regula sancti Aureliani. 1091
    XXIV. Ex regula sancti Fructuosi. 1092
    XXV. Ex regula cujusdam. 1092
    XXVI, XXVII. Ex regula Magistri. 1093
    XXVIII, XXIX. Ex regula Patrum. 1095
    CAPUT XLVI.---De senibus vel infantibus. 1095
     I. Ex regula sancti Benedicti. 1095
    II. Ex regula magistri. 1097
    III. Ex regula sancti Caesarii episcopi. 1098 [Col. 1473]
    IV, V. Ex regula sancti Fructuosi. 1098
    VI. Ex regula sancti Isidori. 1101
    VII. Ex regula Magistri. 1101
    VIII. Ex regula cujusdam. 1101
    CAPUT XLVII.---De hebdomadario lectore. 1101
     I. Ex regula sancti Benedicti. 1101
    II. Ex regula Patrum. 1105
    III-VI. Ex regula sancti Pachomii. 1105
    VII. Ex regula sancti Isidori. 1107
    VIII. Ex regula sancti Fructuosi. 1107
    IX. Ex regula sancti Aurelii episcopi. 1108
    X. Ex regula beati Cassiani. 1108
    XI. Ex regula Tarnatensi. 1108
    XII. Ex regula Orientalium. 1109
    XIII. Ex regula Magistri. 1109
    XIV. Ex regula cujusdam. 1112
    CAPUT XLVIII.---De mensura ciborum. 1111
     I. Ex regula sancti Benedicti. 1111
    II. Ex regula sancti Columbani. 1117
    III-V. Ex regula sancti Isidori. 1119
    VI. Ex regula sancti Ferreoli episcopi. 1119
    VII, VIII. Ex regula sancti Aureliani. 1119
    IX. Ex regula Magistri. 1120
    X. Ex regula cujusdam. 1122
    XI. Ex regula sancti Fructuosi. 1123
    XII-XVI. Ex regula sancti Basilii. 1124
    XVII. Ex regula cujusdam. 1128
    CAPUT. XLIX.---De mensura potus. 1129
     I. Ex regula sancti Benedicti. 1129
    II. Ex regula sancti Fructuosi. 1131
    III. Ex regula alterius Fructuosi. 1131
    IV. Ex regula sancti Ferreoli. 1131
    V. Ex regula Magistri. 1132
    CAPUT L.---Quibus horis oportet reficere. 1137
     I. Ex regula sancti Benedicti. 1137
    II-IV. Ex regula sancti Isidori. 1139
    V. Ex regula sancti Fructuosi. 1141
    VI. Ex regula sancti Aureliani. 1142
    VII. Ex regula Cassiani. 1144
    VIII. Ex regula Magistri. 1144
    CAPUT LI.---Ut post completorium nemo loquatur. 1145
     I. Ex regula sancti Benedicti. 1145
    II. Ex regula sancti Pachomii. 1147
    III. Ex regula sancti Isidori. 1148
    IV. Ex regula sancti Fructuosi. 1148
    V, VI. Ex regula Orientalium. 1149
    VII. Ex regula Magistri. 1149
    VIII. Ex regula cujusdam. 1150
    IX. Ex regula sancti Aureliani. 1152
    CAPUT LII.---De his qui ad opus Dei vel ad mensam tarde occurrunt. 1151
     I. Ex regula sancti Benedicti. 1151
    II. Ex regula Patrum. 1154
    III. Ex regula aliorum Patrum. 1155
    IV-IX. Ex regula sancti Pachomii. 1155
    X, XI. Ex regula sancti Aureliani. 1156
    XII-XIV. Ex regula Magistri. 1157
    XV-XVII. Ex regula sancti Fructuosi. 1159
    XVIII-XX. Ex regula Pauli et Stephani. 1160
    XXI, XXII. Ex regula sancti Isidori. 1161
    XXIII-XXV. Ex regula sancti Basilii. 1161
    XXVI-XXIX. Ex regula Cassiani. 1162
    XXX. Ex regula Tarnatensi. 1163
    XXXI. Ex regula cujusdam Patris. 1163
    XXXII. Ex regula sancti Caesarii. 1164
    XXXIII. Ex regula sancti Aureliani. 1164
    XXXIV Ex regula cujusdam. 1164
    CAPUT LIII.---De his qui falluntur in oratorio. 1165
     I. Ex regula sancti Benedicti. 1165
    II. Ex regula Pauli et Stephani. 1167
    CAPUT LIV.---De significanda hora operis Dei. 1167
     I. Ex regula sancti Benedicti. 1167
    II. Ex regula sancti Isidori. 1169
    III. Ex regula Fructuosi. 1169
    IV. Ex regula Cassiani. 1170
    V, VI. Ex regula sancti Basilii. 1171
    VII. Ex regula Macarii. 
    VIII. Ex regula Aureliani episcopi. 1172
    IX. Ex regula Patrum. 1173
    X. Ex regula Pauli et Stephani. 1174
    XI. Ex regula cujusdam. 1174
    CAPUT LV.---De opere manuum quotidiano. 1175
     I. Ex regula sancti Benedicti. 1175
    II, III. Ex regula sancti Macarii. 1181
    IV-VI. Ex regula Patrum. 1182
    VII-XI. Ex regula Pachomii. 1183
    XII. Ex regula sancti Basilii. 1183 [Col. 1474]
    XIII-XVI. Ex regula Stephani. 1183
    XVII. Ex regula sancti Isidori. 1185
    XVIII Ex regula sancti Fructuosi. 1188
    XIX, XX. Ex regula sancti Ferreoli. 1189
    XXI-XXIV. Ex regula Cassiani. 1191
    XXV. Ex regula Tarnatensi. 1192
    XXVI. Ex regula cujusdam Patris. 1193
    XXVII. Ex regula Fructuosi. 1195
    XXVIII. Ex regula sancti Augustini. 1196
    CAPUT LVI.---De quadragesimae observatione. 1195
     I. Ex regula sancti Benedicti. 1195
    II, III. Ex regula sancti Basilii. 1197
    IV. Ex regula Magistri. 1198
    V. Item Bedae. 1204
    CAPUT LVII.---De fratribus qui longe ab oratorio laborant aut in via sunt. 1203
     I. Ex regula sancti Benedicti. 1203
    II. Ex regula sancti Pachomii. 1205
    III. Ex regula sancti Basilii. 1205
    IV. Ex regula Magistri. 1206
    V. Ex regula Stephani. 1208
    CAPUT LVIII.---De fratribus qui longe satis proficiscuntur. 1209
     I. Ex regula sancti Benedicti. 1209
    II. Ex regula Patrum. 1211
    III. Ex regula Magistri. 1211
    CAPUT LIX.---De oratorio monasterii. 1213
     I. Ex regula sancti Benedicti. 1213
    II, III. Ex regula sancti Augustini. 1213
    IV. Ex regula Tarnatensi. 1214
    V. Ex regula Magistri. 1215
    CAPUT LX.---De hospitibus suscipiendis. 1215
     I. Ex regula sancti Benedicti. 1215
    II. Ex regula Macarii. 1219
    III. Ex regula Patrum. 1219
    IV. Ex regula sancti Pachomii. 1219
    V. Ex regula Macarii. 1219
    VI. Ex regula Fructuosi. 1220
    VII, VIII. Ex regula sancti Isidori. 1220
    IX. Ex regula Tarnatensi. 1221
    X, XI. Ex regula Magistri. 1221
    CAPUT LXI.---Si debeat monachus litteras, eulogias, seu aliquid accipere. 1223
     I. Ex regula sancti Benedicti. 1223
    II. Ex doctrina sancti Orsiesii. 1225
    III. Ex regula sancti Basilii. 1225
    IV, V. Ex regula sancti Augustini. 1226
    VI-VIII. Ex regula sancti Isidori. 1226
    IX. Ex regula sancti Fructuosi. 1227
    X, XI Ex regula sancti Aureliani. 1227
    XII. Ex regula Tarnatensi. 1228
    XIII. Ex regula Orientali. 1228
    XIV. Ex regula a Donato collecta. 1229
    CAPUT LXII.---De vestiariis et calceariis fratrum. 1229
     I. Ex regula sancti Benedicti. 1229
    II. Ex regula Patrum. 1237
    III. Ex regula sancti Pachomii. 1238
    IV-VIII. Ex regula sancti Basilii 1239
    IX. Ex regula sancti Augustini. 1242
    X-XII. Ex regula sancti Isidori. 1243
    XIII. Ex doctrina sancti Orsiesii. 1245
    XIV-XVI. Ex regula sancti Ferreoli. 1246
    XVII, XVIII. Ex regula sancti Fructuosi. 1248
    XIX, XX. Ex regula sancti Aureliani. 1249
    XXI. Ex regula Cassiani. 1250
    XXII. Ex regula Tarnatensi. 1251
    XXIII-XXVI. Ex regula sancti Pachomii. 1251
    XXVII. Ex regula Stephani. 1252
    XXVIII. Ex regula Magistri. 1252
    CAPUT LXIII.---De mensa abbatis. 1255
     I. Ex regula sancti Benedicti. 1255
    II. Ex regula Magistri. 1257
    III. Ex regula Patrum. 1259
    IV. Ex regula sancti Fructuosi. 1260
    CAPUT LXIV.---De artificibus monasterii. 1259
     I. Ex regula sancti Benedicti. 1259
    II. Ex regula Macarii. 1260
    III. Ex regula Cassiani. 1260
    IV. Ex regula Magistri. 1260
    V. Ex regula sancti Hieronymi. 1262
    VI-VII. Ex regula sancti Basilii. 1262
    CAPUT LXV.---De disciplina suscipiendorum fratrum. 1261
     I. Ex regula sancti Benedicti. 1261
    II. Ex regula Patrum. 1270
    III. Ex regula aliorum Patrum. 1270
    IV. Ex regula sancti Macarii. 1272
    V, VI. Ex regula sancti Pachomii. 1272 [Col. 1475]
    VII-IX. Ex regula sancti Basilii. 1273
    X. Ex regula sancti Isidori. 1275
    XI. Ex regula Ferreoli. 1276
    XII-XVI. Ex regula sancti Fructuosi. 1277
    XVII. Ex regula Tarnatensi. 1284
    XVIII-XXIV. Ex regula Cassiani. 1285
    XXV. Ex regula Orientali. 1287
    XXVI-XXIX. Ex regula Magistri. 1288
    XXX, XXXI. Ex regula sancti Aureliani. 1300
    CAPUT LXVI.---De filiis nobilium et pauperum qui offeruntur. 1301
     I. Ex regula sancti Benedicti. 1301
    II. Ex regula sancti Basilii. 1306
    III. Ex regula sancti Isidori. 1308
    IV, V. Ex regula sancti Aureliani. 1308
    VI. Ex regula Magistri. 1309
    CAPUT LXVII.---De sacerdotibus qui forte voluerint in monasterio habitare. 1313
     I. Ex regula sancti Benedicti. 1313
    II. Ex regula Magistri. 1315
    CAPUT LXVIII.---De monachis peregrinis, qualiter suscipiantur. 1315
     I. Ex regula sancti Benedicti. 1315
    II, III. Ex regula Patrum. 1320
    IV. Ex regula sancti Basilii. 1321
    V. Ex regula sancti Ferreoli. 1322
    CAPUT LXIX.---De sacerdotibus monasterii. 1323
     I. Ex regula sancti Benedicti. 1323
    II. Ex regula sancti Aurelii. 1325
    III. Ex dictis sancti Hieronymi. 1326
    CAPUT LXX.---De ordine congregationis. 1325
     I. Ex regula sancti Benedicti. 1325
    II. Ex regula sancti Basilii. 1329
    III. Sancti Hieronymi. 1331
    IV. Ex regula sancti Isidori. 1331
    V, VI. Ex regula sancti Fructuosi. 1331
    VII. Ex regula cujusdam. 1333
    CAPUT LXXI.---De ostiariis monasterii. 1335
     I. Ex regula sancti Benedicti. 1335
    II. Ex regula Orientali. 1337
    III. Ex regula Magistri. 1337
    IV, V. Ex regula cujusdam. 1339
    VI. Ex regula Orientali. 1342
    VII-IX. Ex regula sancti Isidori. 1342
    X. Ex regula sancti Augustini. 1343
    XI. Ex regula Aurelii episcopi. 1343
    XII-XIV. Ex regula sancti Pachomii. 1343
    XV. Ex regula Pauli et Stephani. 1344
    XVI. Ex regula Tarnatensi. 1344
    XVII. Ex regula Pachomii. 1344
    CAPUT LXXII.---De fratribus in via directis. 1343
     I. Ex regula sancti Benedicti. 1343
    II. Ex regula Patrum. 1345
    III-XII. Ex regula sancti Pachomii. 1346
    XIII-XVI. Ex regula sancti Basilii. 1348
    XVII. Ex regula sancti Stephani. 1349
    XVIII. Ex regula Ferreoli. 1349
    XIX. Ex regula Cassiani. 1350
    XX. Ex regula Tarnatensi. 1350
    XXI. Ex regula Orientali. 1350
    XXII. Ex regula sancti Isidori. 1351
    XXIII-XXIX. Ex regula Magistri. 1352
    XXX. Ex regula sancti Caesarii. 1358 [Col. 1476]
    CAPUT LXXIII.---Si fratri impossibilia iujungantur. 1357
     I. Ex regula sancti Benedicti. 1357
    II, III. Ex regula sancti Basilii 1357
    IV. Ex regula Cassiani. 1360
    CAPUT LXXIV.---Ut in monasterio non praesumat alter alterum defendere. 1359
     I. Ex regula sancti Benedicti. 1359
    II. Ex praeceptis sancti Pachomii. 1360
    III. Ex doctrina sancti Orsiesii. 1361
    IV-VI. Ex regula sancti Basilii. 1363
    VII, VIII. Ex regula Orientalium. 1364
    IX. Ex regula Patrum. 1364
    X. Ex regula sancti Columbani. 1365
    CAPUT. LXXV.---Ut non praesumat passim quisquam alium caedere. 1365
     I. Ex regula sancti Benedicti. 1365
    II. Ex regula Ferreoli. 1366
    III. Ex regula sancti Aureliani. 1367
    IV. Ex regula Orientali. 1367
    V. Ex regula Magistri. 1368
    VI. Ex regula sancti Caesarii. 1368
    VII. Ex regula sancti Isidori. 1368
    CAPUT LXXVI.---Ut obedientes sibi sint invicem fratres. 1367
     I. Ex regula sancti Benedicti. 1367
    II-XI. Ex regula sancti Basilii. 1369
    XII. Ex regula Patrum. 1373
    XIII, XIV. Ex regula cujusdam. 1373
    XV. Ex regula Fructuosi. 1374
    XVI. Ex regula Ferreoli. 1375
    XVII. Ex regula Aureliani. 1375
    XVIII, XIX. Ex regula Tarnatensi. 1376
    XX. Ex regula sancti Columbani. 1376
    CAPUT LXXVII.---De zelo bono quem debent monachi habere. 1377
     I. Ex regula sancti Benedicti. 1377
    II-IV. Ex regula sancti Basilii. 1378
    SANCTI BENEDICTI EPISTOLAE. 1379
    EPISTOLA PRIMA. Ad monachos Anianenses.---Scripta in extremis. 1379
    EPIST. II. Ad Nebridium archiepiscopum. 1381
    SANCTI BENEDICTI OPUSCULA. 1381
    I.---Testimoniorum nubecula de incarnatione Domini, et sancta et individua Trinitate, et iterationis baptismatis devitanda pernicie. 1381
    II.---Disputatio Benedicti levitae adversus Felicianam impietatem. 1399
    III. 1411
    IV.---Confessio fidei Benedicti levitae etsi peccatoris nonnunquam erronei, tamen foedere isto fidei inexhausto fidenti. 1414
    V.---Excerptus diversarum modus poenitentiarum a Benedicto abbate (Anianensi) distinctus de regulae sancti Benedicti abbatis. 1417
    CHARTAE ANIANENSES. 1419
    I.---Praeceptum Caroli Magni pro monasterio Anianensi. 1419
    II.---Praeceptum Ludovici Pii imperatoris pro eodem monasterio. 1421
    III-XVI.---Ejusdem pro eodem monasterio. 1422
    INDEX RERUM ET VERBORUM QUAE IN SANCTI BENEDICTI ANIANENSIS CONCORDIA REGULARUM CONTINENTUR. 1439




FINIS TOMI CENTESIMI TERTII.

