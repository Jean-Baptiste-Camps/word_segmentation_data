
PATROLOGIAE TOMUS CLXXII.

HONORIUS AUGUSTODUNENSIS. / RAINALDUS REM. / ADALBERTUS MOGUNT. / OLDEGARIUS TARRAC. / GERARDUS ENGOLISM. / STEPH. DE BALGIACO AUGUSTODUN. / ODO ABBAS S. REMIGII. / GAUFRIDUS GROSSUS MON. TIRON.

TOMUS UNICUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICO] QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA: INDICIBUS PARTICULARIBUS ANALYTICIS, SINGULOS SIVE TOMOS SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TOM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CLXXII.


HONORIUS AUGUSTODUNENSIS.



RAINALDUS REM.,



ADALBERTUS MOGUNT.,



OLDEGARIUS TARRAC.,

ARCHIEPISCOPI.

GERARDUS ENGOLISM.,



STEPH. DE BALGIACO AUGUSTODUN.,

EPISCOPI.

ODO ABBAS S. REMIGII.



GAUFRIDUS GROSSUS MON. TIRON.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


Volume title page
SAECULUM XII

HONORII AUGUSTODUNENSIS



OPERA OMNIA

EX CODICIBUS MSS. ET EDITIS NUNC PRIMUM IN UNUM COLLECTA ACCEDUNT

RAINALDI REMENSIS,



ADALBERTI MOGUNTINI,



OLDEGARII TARRACONENSIS

ARCHIEPISCOPORUM,

GERARDI ENGOLISMENSIS,



STEPHANI DE BALGIACO AUGUSTODUNENSIS,

EPISCOPORUM;

ODONIS ABBATIS SANCTI REMIGII,



GAUFRIDI GROSSI,

MONACHI TIRONIENSIS

OPUSCULA, EPISTOLAE, DIPLOMATA

ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS


EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CLXXII CONTINENTUR.


HONORIUS AUGUSTODUNENSIS.






OPERUM PARS PRIMA.---DIDASCALICA ET HISTORICA.
De philosophia mundi. 	Col. 41
De solis affectibus. 	102
De imagine mundi. 	119
Summa totius de omnimoda historia. 	187
De scriptoribus ecclesiasticis. 	197

OPERUM PARS SECUNDA.---EXEGETICA.
Hexaemeron. 	253
De decem plagis Aegypti spiritualiter. 	265
Expositio psalmorum selectorum. 	269

(Honorii Expositionis in Psalterium ineditae Excerpta satis ampla evulgavit D. Bernardus Pezius Anecdot. tom. V, quibus Gerhohi Commentariorum defectus supplevit. Vide Patrologiae tom. CXCIII.)
Quaestiones et responsiones in Proverbia et Ecclesiasten. 	311
Expositio in Cantica canticorum. 	347
Sigillum B. Mariae. 	495

OPERUM PARS TERTIA.---LITURGICA.
Gemma animae. 	541
Sacramentarium. 	737
Speculum Ecclesiae. 	807

OPERUM PARS QUARTA.---DOGMATICA ET ASCETICA.
Elucidarium. 	1109
Liber duodecim quaestionum. 	1177
Libellus octo quaestionum. 	1185
Inevitabile sive Dialogus de libero arbitrio. 	1192
Scala coeli major. 	1229
Scala coeli minor. 	1239
De animae exsilio et patria. 	1242
De vita claustrali. 	1247
Eucharistion. 	1249
Summa gloria de Apostolico et Augusto. 	1257



STEPHANUS DE BALGIACO AUGUSTODUNENSIS EPISCOPUS.
De sacramento altaris. 	1271
Chartae. 	1307



GERARDUS ENGOLISMENSIS EPISCOPUS.
Epistolae et diplomata. 	1319



ODO ABBAS S. REMIGII REMENSIS.
Epistolae. 	1331



ADALBERTUS MOGUNTINUS ARCHIEPISCOPUS.
Epistolae. 	1337



RAINALDUS II REMENSIS ARCHIEPISCOPUS.
Epistolae et diplomata. 	1341



OLDEGARIUS TARRACONENSIS EPISCOPUS.
Epistolae. 	1359



GAUFRIDUS GROSSUS MONACHUS TIRONIENSIS.
Vita S. Bernardi de Tironio. 	1363





Main volume text





ANNO DOMINI MCXXXVI
HONORIUS AUGUSTODUNENSIS



PROLEGOMENA




[Col. 0009]
DE VITA ET SCRIPTIS HONORII NOTITIAE HISTORICO-LITTERARIAE





I.
(D. Rogerus WILMANS, Prooem. ad Honorii Summae totius et Imaginis mundi fragmenta tomo X Scriptorum Germaniae clarissimi Pertzii edita)

Singularis sane Honorio Augustodunensi presbytero evenit sors, quippe cui multorum librorum auctori inter eruditos sui aevi scriptores insignem locum obtinenti [(1) 1Kb] , recentiori tempore et nomen et patriam adimere conati sint viri docti. Et nomen quidem immerito ademerunt. Nam quae V. cl. F. Car. Lebret in Annalibus nostris [(2) 1Kb] hac de re disseruit, verum nostri scriptoris nomen esse Luitoldi, omnino stare non possunt. Inspecto enim loco libri Mantissa Chronici Lunaelacensis [(3) 1Kb] , quo haec Lebretii conjectura innititur, facile intelligimus, Luitoldi nomen non auctoris, sed codicis Lunaelacensis descriptoris fuisse [(4) 1Kb] .---Multo vero majoris momenti sunt quae Lebeuf [(5) 1Kb] de Honorii patria disputavit. Ex indole enim libri tertii operis De imagine mundi, ex quo nos etiam pauca ad res Germanicas spectantia dabimus, elicere vult, scriptorem natione Germanum fuisse, minime vero ex Burgundiae oppido Augustoduno oriundum esse potuisse [(6) 1Kb] . At hoc unum opinioni viri docti atque de medii aevi antiquilatibus optime meriti obstare videtur, quod Honorius in fine libri supradicti De luminaribus Ecclesiae Augustodunensem se appellat [(7) 1Kb] .

De Honorii vita nihil certi [(8) 1Kb] , de aetate pauca constant. Ipsum sub initium saeculi XII floruisse, ex ejusdem operibus conjicere licet. Secundo enim libro De Imagine mundi, de ratione inveniendi anni Domini disserens, aperte innuit se post annum 1112 et ante a. 1137 scripsisse [(9) 1Kb] . Quocum loco si confers finem libri De luminaribus Ecclesiae supra datum, ubi profitetur se ipsum imperante Heinrico V floruisse, non dubitabis quin ea opera quae hic ipse recenset et inter haec etiam Summam et librum De imagine mundi jam inter annos 1122 et 1125 absolverit, sed postea continuationibus auctum utrumque librum saepius ediderit.

Libri vero De imagine mundi prima editio, quae desinit decimo octavo anno Heinrici V, i. e. anno 1123, [Col. 0011] usque ad hunc diem nemini nota, a Pertzio reperta et in usus nostros conversa est. Exstat in codice Cotton. bibl., Cleopatra B. IV, memb., saec. XII.

Alterum vero Honorii opus historicum, quod Summam totius de omnimoda historia in catalogo librorum a se editorum ipse vocat [(10) 1Kb] , innotuerat jam pridem Arnoldo Wion [(11) 1Kb] , sed usque ad hunc diem lucem nondum vidit, ita ut Pezius ipse [(12) 1Kb] an adhuc reperiri posset, dubitaret. Exstat in duobus codicibus Vindobonensibus, quorum

1) prior, Bibl. Caes. 382, Hist. prof. 81, olim 48, membr., fol. scriptus, Arnoldo Wion teste, ex Lazis bris in bibliothecam Caesaream transiit, nunc mancus, quippe cui ultimus quaternio desit, in quo historia rerum inde a Constantio IV gestarum continebatur.

2) alter vero, 3415, H. pr. 451, chart., f., saec. XV, a. 1540 ab episcopo Joanne Faber collegio ad sanctum Nicolaum legatus, optimae notae, a Wattenbachio nostro inde ab anno 726 transcriptus editioni nostrae fundamentum praebuit. Qui cum anno duodecimo Lotharii imperatoris (1135-1136) desinat, apertum est hunc nobis secundae aut tertiae editionis textum exhibere [(13) 1Kb] .

Quo consilio ductus sit ut hoc compendium conscribat, ipse in praefatione indicat Honorius: Sunt namque, inquit, plurimi qui velut justae suae ignorantiae causas obtendunt, dum sibi congeriem librorum abesse ostendunt. His pie consulens de tota scriptura hoc collegi compendium, in quo ad patriam vitae properantibus, sufficiens judicavi stipendium. Sed si in fontes inquiris, quibus in opere concinnando usus sit, res eo perduci non potest, ut nullum relinquatur dubium. Nam revera Einhardi Annales Fuldenses [(14) 1Kb] et Sigebertum [(15) 1Kb] non uno loco in partes vocavit; praeterea Honorium etiam Chronicon Wirziburgense (SS. VI, 17, 32) in usus suos convertisse fidem faciunt multa ejusdem Chronici loca [(16) 1Kb] ad verbum et tunc a nostro mutuata, quando chronographus Wirziburgensis ex suo aliquid addit [(17) 1Kb] aut suo Marte procedit [(18) 1Kb] . Similis intercedit ratio inter Honorium et Annalistam Wirziburgensem (SS. II, 328 sq.); huic aperte annos 1067-1087 debet.---His autem exceptis nonnulla restant quorum originem aut omnino non licuit detegere aut tantum suspicari fas erat. Hujusmodi sunt quae Honorius de constructis urbibus Brema, Babenberc, Spira, et de conversis populis ethnicis narrat, et quae iisdem fere verbis in Chronico Salisburgensi (SS. IX) inveniuntur. Quae cum in hoc Chronico certis ascripta sint annis, nemo non videt, ea ex Honorio fluere non potuisse. Statuamus ergo oportet utrumque et Honorium et chronographum Salisburgensem ex fonte nunc abscondito hausisse. Et hunc fontem librum esse illum ex Hermanno Augiensi decerptum atque notitiis quibusdam aliunde desumptis a quodam Sangallensi monacho auctum, tum vero Gotwici transcriptum [(19) 1Kb] , nonnulla sunt quae probare videntur. Pertzius enim, qui codicem hunc inspexit, auctor est eumdem quoque a Salisburgensi monacho in usus suos conversum esse. Huc accedit alterum non minoris vis argumentum. Nam Pertzio itidem teste [(20) 1Kb] , libro illi Gotwicensi notitia inest a. 774 de Campidona. Haec autem tam in Chronico Salisburgensi quam in Chronico Wirziburgensi et in Hermanno ipso desideratur, at in nostro reperitur.

Hanc Summam denuo in epitomen redegit Honorius cum in libro tertio Imaginis mundi de dispositione orbis adumbratam historiam rerum ab Adam ad sua usque tempora gestarum dare sibi proposuisset. Hujus libri quinque saltem editiones ab Honorio ipso in lucem emissas exstitisse demonstrant codices manuscripti Monacenses, quos V. cl. Foringer, regiae bibliothecae Monacensis custos, diligentissime contulit, et quorum varias lectiones nobiscum benevole communicavit. Inter quas editiones

Prima editio anni 1123, ab Honorio ipso laudata, exstat in uno codice Londinensi (vide supra); hunc signavimus 1 A.

Secunda anno 1132 sive 1133 conscripta exstat in codd. Kaisersheimensi (Bibl. Monac. 74) qui nostrae editionis fundamentum est, Alderbacensi (ib. 81), saec, XII exaratis, et Londinensi (Arundel. n. 270) [(21) 1Kb] , et Fuldensi saeculi XII exeuntis [(22) 1Kb] , desinunt in octavo Lotharii anno. Horum ambos priores omnino inter se convenientes signavimus 1, Londinensem 1 B; Fuldensem denique 1 C.

Tertia anni 1139, secundo Conradi III anno, indictione II exarata, reperitur in codicibus

Latin. Monac. 536, saec. XII (sign. 2.),

Emmeram. DLXXIII, saec, XIII (sign. 3.),

Schefelariensi post Ottonis Frising, Chronicon, membr. cod. Monac. 1003, saec. XII (sign. 4.)

Emmeram. FLXXVII, chart., saec. XV (sign. 4*.),

Quarta post annum 1139 et ante a. 1152 conscripta, exstat in codd.

Tegernseensi 368, chart., saec. XIV (sign. 5.),

Emmeram. CLII, chart., saec. XV (sign. 6.),

Colmariensi, membr., 8vo, saec. XIII, quem Pertzius contulit (sign. 6a.),

Mellicensi D. 23, fol., membr., saec. XII, a Pertzio collato (sign. 6b.),

Zwetlensi 172, a Wattenbachio descripto, membr., saec. XII (sign. 6c.), et in editione Basileensi Heroldi a. 1544 (sign. 11.).

Quinta, quae post annum 1152 in lucem prodiit, exstat in codicibus,

Emmeram. G. CXV, saec. XII (sign. 7.)

Inderstorf. 393, saec. XII vel XIII (sign. 8),

[Col. 0013] Polling. 36. saec XII ve. XIII (sign. 9),

Oberaltac. 211, saec. XV (sign. 9a.), aenique in editionibus principe (sign. 10) [(23) 1Kb] atque Spirensi anni 1583 (sign. 12.).

Honorius haud diu post annum 1152 obiisse videtur, quod facile conjicias de scriptore, qui jam inter annos 1122 et 1125 se floruisse et majorem partem librorum suorum edidisse disertis verbis affirmat.

Laudatur Honorius ab uno quod sciam medii aevi scriptore, Engelhusio [(24) 1Kb] , qui ejusdem Imagine mundi continuatione aucta usus esse videtur. Summa vero saepius exscribitur a monachis Admuntensibus saec. XIII et XV, qui ex hoc libro notulas nonnullas Chronico Ottonis Frisingensis in margine additas hauserunt [(25) 1Kb] .

Summam inde ab a. 726 integram, ex Imagine mundi partem aliquam primi libri ad Germaniam spectantem et finem tertii libri dabimus; his vero subjungemus Imaginis mundi continuationes, quas libri manuscripti Monacenses exhibent, additis iis quas Pertzius ex codice 1 B. et Wattenbachius ex codicibus 6c, Vindobonensi et Admuntensi descripsit.


ROGERUS WILMAN





II.
(Histoire littéraire de la France par des religieux bénédictins, tom. XII, pag. 165.)



§ I.---Histoire de la vie d'Honoré.

[.....]e titre de cet article [(26) 1Kb] énonce presque tout ce que nous savons de certain sur la personne d'Honoré. Si l'on en croit Arnoul Wion [(27) 1Kb] , la dénomination de Solitaire qu'il porte doit s'expliquer par celle de Moine, d'où cet écrivain conclut qu'il était bénédictin. C'est une conjecture que rien n'oblige d'admettre ni de rejeter. Il n'en est pas de même des récits d'autres historiens modernes [(28) 1Kb] , dont les uns placent Honoré sur la chaire épiscopale d'Autun, les autres racontent que, cette chaire lui ayant été offerte, il la refusa pour suivre le roi Louis le Jeune à la croisade. Ces anecdotes, visiblement enfantées par l'imagination, ne méritent pas que la critique se mette en frais pour les réfuter. L'opinion singulière de M. le Beuf sur la patrie d'Honoré, sans être plus vraie, demande un peu plus de considération. Ce savant, dans une de ses dissertations [(29) 1Kb] , entreprend d'enlever cet écrivain non-seulement à l'Eglise d'Autun, mais à la France, pour faire honneur de sa naissance à l'Allemagne. Voici les raisons dont il étaye ce paradoxe historique. D'abord il soutient que le surnom d'Augustodunensis, par lequel on distingue celui qui nous occupe, des autres de même nom, a fait illusion en deux manières: 1o dit-il, personne avant Trithème ne l'a qualifié de la sorte. Cependant il convient que cette dénomination se trouve à la fin d'un ouvrage d'Honoré même. C'est son traité Des auteurs ecclésiastiques, dont le dernier article porte: Honorius Augustodunensis Ecclesiae presbyter non spernenda opuscula edidit. Mais cet endroit n'embarrasse point le dissertateur, parce qu'il le regarde comme une addition faite par une main étrangère. La preuve de cette assertion, qu'il se contente de mettre en avant, n'aurait pas été de trop. Supposons néanmoins l'addition réelle: du moins faut-il convenir qu'elle précède de beaucoup l'âge de Trithème, puisque tous les manuscrits sur lesquels ont été faites les différentes éditions de ce traité, la renfermaient. Il y a plus; Honoré porte ce même surnom dans plusieurs manuscrits à la tête des productions de sa plume. Nous indiquerons spécialement celui de la bibliothèque du Roi, coté no 999, dont l'écriture appartient au XIIIe siècle. On y trouve son traité De la perle de l'âme avec ce titre qui est du même temps: Honorii Augustodunensis Gemma animae. 2o M. le Beuf prétend qu'en admettant la dénomination contestée, elle ne doit point s'entendre de la ville d'Autun, mais ou d'Augt près de Bàle, ou d'Ausbourg, capitale de la Souabe Il n'a point, à la vérité, rencontré de monument où le terme Augustodunensis fût employé pour désigner un citoyen de cette dernière ville; mais il a trouvé qu'au VIIIe siècle un évêque d'Augt s'était dit: Episcopus Ecclesiae Augustodunensis; découverte qui le fait pencher à placer Honoré dans cette ville préférablement aux deux autres. Malheureusement il y a ici un petit inconvénient que ce critique n'a point apercu: c'est que longtemps avant le XIIe siècle la ville d'Augt était détruite, et son évêché réuni à celui de Bâle; sur quoi nous renvoyons à l'Alsatia illustrata du savant Schoëphlin [(30) 1Kb] .

M. le Beuf accumule ensuite des textes d'Honoré, par lesquels celui-ci annonce, suivant ce critique, son origine allemande. Nous répondons que cela ne prouve autre chose, sinon que les livres d'où ces textes sont extraits furent composés en Allemagne. Effectivement, l'affectation avec laquelle Honoré parle des particularités de ce pays-là donne tout lieu de croire qu'il l'habita durant quelque temps; mais il faut convenir aussi, pour accorder toutes choses, que ce ne fut qu'après avoir quitté l'Eglise et la scholastique d'Autun pour prendre le parti de la retraite. Le choix d'une terre étrangère, de la part d'un homme qui veut se dévouer à la vie solitaire, n'a rien qui doive nous étonner. Les exemples de transmigrations causées par un semblable motif sont trop communs. Que si l'on nous demande en quel temps arriva ce changement de patrie, nous croyons devoir le mettre sous l'empire de Henri V, environ l'an 1120. A l'égard du lieu qu'Honoré choisit pour son domicile en Allemagne, on ne peut autrement le déterminer qu'en disant, d'après lui-même, qu'il était situé dans les terres du duc d'Autriche. Nous n'avons pas plus de lumières sur la date de sa mort. Il vivait encore sous le pontificat d'Innocent II. C'est tout ce qu'il nous est permis d'assurer.



§ II.---Ses ouvrages imprimés.

Honoré d'Autun a été l'un des plus féconds écrivains de son siècle. Quoique le denombrement qu'on voit de ses écrits à la fin de son traité Des auteurs ecclésiastiques soit considérable, il n'est cependant rien moins que complet. On en a découvert beaucoup d'autres postérieurs en date à celui-ci, dont une partie est entre les mains du public, l'autre a été détaillée par D. Bernard Pez avec l'exactitude connue de ce [Col. 0015] critique [(31) 1Kb] . Obligés de rendre compte de toute cette littérature, nous commencerons par les productions qu'Honoré lui-même s'attribue; bien entendu néanmoins qu'il ne sera fait mention ici que de celles qui ont vu le jour; le surplus réservé pour le paragraphe suivant.

1o Un traité qui a pour titre Elucidarium [(32) 1Kb] . Les critiques ont été longtemps divisés touchant son véritable auteur. Fondés sur l'autorité de quelques manuscrits, les uns l'ont donné à saint Anselme, sous le nom duquel il fut imprimé l'an 1560, à Paris, chez Morelet, en un volume in-8o, par les soins de Claude d'Espence, réimprimé à Liége dans le même format en 1586, et ensuite inséré dans toutes les éditions du saint docteur, parmi ses ouvrages sincères, à l'exception de la dernière, où il se trouve relégué dans l'Appendice. Les autres, par une conjecture beaucoup moins vraisemblable, l'ont mis sur le compte de saint Augustin. Plusieurs en ont fait honneur à Abailard, quelques-uns à Guibert de Nogent; et il s'en est enfin trouvé qui l'ont donné à Guillaume de Coventry, carme du XIVe siècle. D. Rivet [(33) 1Kb] sur saint Anselme a fort bien démontré la fausseté de toutes ces attributions. Mais le doute qu'il élève touchant l'identité de l'Elucidarium que nous avons, et de celui d'Honoré, disparaît en consultant la notice que notre auteur donne du sien dans la liste citée de ses écrits. Car il dit l'avoir partagé en trois livres, dont le premier concerne Jésus-Christ, le second, l'Eglise, le troisième, la vie future. Or telle est précisément la division de celui qui est entre les mains du public. Il est vrai qu'on aperçoit quelque légère différence de principes entre cet écrit et les autres qui sont sortis de la plume d'Honoré. Mais on doit observer que c'est ici le coup d'essai d'un écolier, lequel pressé par ses condisciples admirateurs de ses progrès, se hasarda de mettre par écrit le résultat de ce qu'il avait appris. Saepe rogato a condiscipulis, est-il dit dans la préface, quasdam quaestiunculas enodare, importunitati illorum non fuit facultas negando obviare. L'ouvrage effectivement annonce une main novice, mais capable de bien exécuter dans la suite. Toute la théologie y est traitée succinctement par demandes et par réponses. Il y a des erreurs, mais non pas autant que lui en compte Nicolas Aimeric, dominicain du XIVe siècle, dans l'écrit qu'il lui opposa sous le titre d'Elucidarium Elucidarii. Malgré ces taches on a fait un grand accueil durant plusieurs siècles à ces prémices du travail d'Honoré. L'Elucidarium a été traduit deux fois en français, et une fois en allemand. Aucune de ces traductions n'a encore été livrée à l'impression. Des deux françaises, l'une en prose, oeuvre de Geofroi de Waterford, dominicain hibernois du XIIIe siècle, fait partie des manuscrits de M. Baluze transférés à la bibliothèque du Roi; l'autre en vers se trouve parmi les manuscrits du roi d'Angleterre [(34) 1Kb] . Nous ne pouvons marquer l'âge de celle-ci ni son auteur, parce que le catalogue qui nous la fait connaître n'en dit rien. A l'égard de la traduction allemande, D. Pez assure qu'elle porte la date de l'an 1314.

2o L'écrit intitulé Sigillum Mariae, qu'il faut joindre à une Explication du Cantique des cantiques, dont il est comme la suite. L'auteur applique dans le premier à Jésus-Christ et à la sainte Vierge ce que le texte sacré, qu'il commente dans l'autre, dit de l'amour de l'Epoux et de l'Epouse. Le cas singulier que Martin Delrio, jésuite, faisait de ces deux opuscules, l'a porté à insérer une grande partie du second et quelque chose du premier dans son Commentaire sur le même livre, imprimé à Paris l'an 1604. Dans l'avertissement il dit qu'Honoré d'Autun a dévoilé d'une manière courte, savante, ingénieuse, les quatre sens du Cantique des cantiques; que son ouvrage très-peu lu mérite néanmoins de l'être beaucoup; et qu'en ayant trouvé deux exemplaires manuscrits, il en a tiré tout ce qui lui a paru de plus remarquable pour l'édification du public. Il donne ensuite le précis de cette production qu'on peut vérifier sur l'édition qui en a été faite in-8o à Cologne, l'an 1540, et sur celles qui se rencontrent dans les grandes Bibliothèques des Pères.

3o Un Dialogue entre le maître et le disciple, intitulé l'Inévitable [(35) 1Kb] . L'objet qu'Honoré s'y propose est d'expliquer le mystère de la prédestination, et de le concilier avec le libre arbitre. Cet ouvrage serait excellent sans deux ou trois endroits qui exhalent une odeur de semipélagianisme. On a voulu néanmoins accuser notre auteur d'avoir donné dans l'excès opposé. Il est vrai que l'ouvrage présente des contrariétés grossières dans l'édition donnée par George Cassander à Bâle en 1528, et répétée à Cologne chez Sylvius en 1552; ce qui fait dire au P. Duchesne, jésuite, que tous les textes ne partent pas de la même plume, ou que l'auteur n'avait pas le sens commun [(36) 1Kb] . L'alternative est certaine; mais il faut ajouter que Jean Conen, prémontré de Tongres, plus fidèle, plus sensé que Cassander, et guidé par de meilleurs manuscrits, fit disparaître ces contrariétés dans une nouvelle édition qu'il donna de l'Inévitable à Anvers, en 1620 et 1624, édition qui depuis a passé dans les trois grandes Bibliothèques des Pères.

4o Le Miroir de l'Eglise, qui est un recueil de sermons sur divers sujets. Jean Dietemberg le rendit public à Cologne en un volume in-8o, l'an 1531, avec les sermons de saint Césaire d'Arles, qu'il nomme par méprise Féliciaire. Oléarius [(37) 1Kb] , qui ne connaissait point cette édition, annonce comme la première et l'unique celle qui fut faite en 1544 à Bâle.

5o La Perle de l'âme, Gemma animae. C'est une somme liturgique divisée en quatre livres. Le premier traite de la messe, de ses cérémonies et de ses prières; de l'église, de ses parties et de ses ornements; des ministres de l'autel et de leurs habits. Le second a pour objet les heures canoniales du jour et de la nuit. Le troisième roule sur les principales fêtes de l'année. Le quatrième explique la manière d'accorder l'office divin de toute l'année avec les jours et les temps divers dans lesquels on le célèbre. M. Dupin [(38) 1Kb] porte un jugement très-sain de cette production, en disant qu'elle est pleine de raisons et d'explications mystiques qui n'ont d'autre fondement que l'imagination de l'auteur. Cependant on y remarque, dans ce qu'elle a de littéral, des vestiges précieux de la liturgie et des autres usages ecclésiastiques du XIIe siècle. On y voit, par exemple, que, lorsque l'évêque marchait à l'autel, il était accompagné de deux prêtres, et précédé de sept diacres, de sept sous-diacres, et d'un pareil nombre d'acolythes portant chacun un chandelier (l. I, c. 4); qu'après avoir fait sa confession il donnait le baiser aux deux prêtres (c. 7); que le premier diacre et le premier sous-diacre baisaient l'autel avec lui lorsqu'il y était monté (c. 3); que les hosties [Col. 0017] étaient faites en forme d'un denier, in modum denarii [(39) 1Kb] ., et n'en excédaient pas la grandeur (c. 35); que l'image du Sauveur y était empreinte avec les lettres de son nom, de même que l'image et le nom du prince sur la monnaie; que les chantres avaient des bonnets sur la tête et des bâtons à la main (c. 228); que deux d'entre eux présentaient à l'autel l'un le pain sur un linge, et l'autre le vin; que la fonction de l'archidiacre était de verser le vin dans le calice (c. 38); que le bâton episcopal était de bois et la courbure d'ivoire avec une pomme dorée ou de cristal qui joignait les deux parties ensemble (c. 219); que la crosse des abbés différait de celle des évêques par la partie recourbée qui était noire (c. 238); que les prêtres, après avoir oint d'huile la tête du baptisé, la couvraient d'une mitre qu'il gardait huit jours (l. III, c. 111, 113). Parlant des cérémonies de Pàques, Honoré dit qu'à Rome ce jour-là, quand le pape entre à l'église, on allume au dessus de sa tête des étoupes dont les étincelles sont reçues par les ministres, ou tombent a terre: cérémonie, ajoute-t-il, instituée pour l'avertir que tout se réduit en cendres, et que lui-même doit y retourner. Son exactitude, en parlant de l'eucharistie, lui mérite un rang distingué parmi les témoins de la tradition sur le dogme de la présence réclle. A l'occasion de ce mystère il dit (l. I, c. 105) que »comme le monde a été fait de rien par la parole de Dieu, de même par la parole de Jésus-Christ son Fils, la nature de ces choses (le pain et le vin offerts dans le sacrifice) est véritablement changée au corps et au sang de Notre-Seigneur.« Et plus bas (c. 106): »On use du nom de mystère, dit-il, quand on voit une chose et qu'on en entend une autre: ainsi l'on voit les espèces du pain et du vin, mais on croit que c'est le corps et le sang de Jésus-Christ.« Si Thomas Valdensis eût fait attention à ces paroles, il eût été plus équitable envers notre auteur; et loin de le mettre, comme il a fait (40) 1Kb] , au nombre des sectateurs de Bérenger, il l'eût compté parmi ses adversaires les plus déclarés. Cet ouvrage est une des productions de notre auteur dont on a le plus multiplié les éditions. La première parut à Leipsig in-4o, l'an 1514. La seconde, donnée à Cologne en 1549, fait partie d'un volume in-folio dans lequel sont compris les traités d'Amalaire et de Walafrid Strabon Sur les rites ecclésiastiques, avec la Liturgie de saint Basile et la Vie de saint Boniface, archevêque de Mayence: le tout recueilli par les soins de Jean Coclée. La troisième, faite en 1568, dans la même ville, contient en un volume in-folio plusieurs autres traités de divers auteurs sur le même sujet. La quatrième est sortie des presses de Venise en 1572, avec quelques autres écrits analogues, rassemblés dans un volume in-8o sous le titre commun de Miroir de l'Eglise. La cinquième, faite à Rome en 1590, et la sixième à Paris en 1610, ne sont que des répétitions de la troisième. Enfin l'ouvrage a été réimprimé dans les trois grandes Bibliothèques des Pères.

6o Le Sacramentaire, ou traité des causes et de la signification mystique des rites. Il n'y a de cet ouvrage qu'une seule édition, dont le public est redevable aux soins de D. Bernard Pez. Le sujet est le même que celui des quatre livres précédents, traité dans le même goût, mais d'une manière plus abrégée, et avec un peu plus d'ordre et de méthode.

7o L'Hexameron, ou traité de l'ouvrage de six jours. Honoré l'adresse à ses écoliers, pour l'usage et à la demande desquels il dit l'avoir composé. Il conseille à ceux qui en seront satisfaits de le mettre à la tête de son Elucidarium. On n'en voit pas trop la raison. Cet écrit n'est qu'une explication mystique et trèsalambiquée du premier chapitre de la Genèse. L'auteur compte 4184 ans depuis la création du monde jusqu'à l'Incarnation. Il ne donne que 12 ans à la sainte Vierge lorsqu'elle enfanta le Sauveur, qu'il prétend avoir souffert à l'âge de 34 ans. Ce sont les seuls traits remarquables de ce commentaire que D. Pez a pareillement tiré de l'obscurité. Cet éditeur prétend que la préface et le dernier chapitre ne sont pas d'Honoré. La preuve qu'il en donne est que l'un et l'autre morceau manquent dans l'exemplaire de Molk qui date de 500 ans.

8o L'Eucharistion; c'est ainsi qu'il faut lire d'aprés tous les manuscrits, et non pas Eucharisticon, comme il est annoncé dans toutes les éditions du traité d'Honoré des écrivains ecclésiastiques. L'ouvrage, partagé en 12 chapitres, renferme une exposition très-fidèle de la croyance de l'Eglise sur le sacrement de l'eucharistie. Cependant, au rapport de D. Pez, une main du XVe siècle avait mis en marge du mauuscrit de Molk, d'où il l'a tiré, la note suivante: »Il paraît qu'on ne doit pas lire ce livre en public, à cause de certains points dans lesquels il semble que l'auteur s'est ou mépris, ou du moins expliqué de manière à ne pouvoir être entendu sans une grande application.« Mais le savant éditeur remarque fort bien que cette note est d'un scolastique ignorant qui voulait juger des locutions des anciens d'après les petites questions qui s'agitaient de son temps. Il prouve ensuite qu'Honoré s'est énoncé très-correctement sur le dogme de la présence réelle et de la transsubstantiation.

9o La Connaissance de la vie, ou Traité de Dieu et de la vie éternelle. Ce livre, auquel l'auteur a donné la forme d'entretien d'un maître avec ses disciples, ou suivant le manuscrit de Molk, du solitaire avec ses auditeurs, porte le nom de saint Augustin dans un manuscrit de la bibliothèque du Roi [(41) 1Kb] . C'est sur un exemplaire semblable que les Grecs, ayant connu cet ouvrage, en traduisirent un fragment considérable en leur langue avec ce titre que nous rendons en français: Sentiments de saint Augustin sur la Trinité, tirés de son livre de la Connaissance de la vraie vie, dans lequel, sous la forme d'un dialogue, les frères interrogent et le maître répond. Ce fragment, qui comprend le chapitre 11e et les suivants jusqu'au 18e, à la réserve du 15e qu'on a supprimé, se trouve dans un recueil des Pères Latins traduits en grec, imprimé à Bâle l'an 1578 par les soins de Leunclavius. Mais les derniers éditeurs de saint Augustin ont trèsbien prouvé qu'on ne peut méconnaître Honoré dans ce traité qu'ils ont inséré tout au long parmi les oeuvres supposées du saint docteur. Dans la préface notre auteur fait entendre qu'il était en butte aux traits de l'envie, et qu'il ne les recevait pas avec indifférence. Il exhorte ses adversaires à déposer le venin qui les consume, à prendre des sentiments charitables, et à le suivre pacifiquement dans la vaste forêt des Ecritures où il est prêt à entrer, non pour y porter de nouvelles matières, comme ils l'en accusent, mais pour y cueillir le fruit de vie. Ensuite il expose son dessein qui est de traiter des principales vérités de la philosophie chrétienne

[Col. 0019] Entrant en matière il prouve que notre intelligence grossière et accoutumée à juger de tout par les sens ne peut, sans le secours de la foi, connaître ce qui concerne Dieu et les esprits créés. Il partage ceux-ci en deux espèces, l'ange et l'âme humaine. Il montre ce qu'ils ont de commun et ce qui les différencie. Quant à l'Etre souverain, dit-il, étant incompréhensible de sa nature, nous ne pouvons déterminer précisément ce qu'il est. Essayons néanmoins, ajoute-t-il, puisque la substance intellectuelle veut en quelque façon que ce soit le connaître, de le définir au moins imparfaitement et d'une manière énigmatique. Après en avoir donné la définition usitée dans les écoles, il s'applique à prouver qu'il existe. De là il passe aux moyens par lesquels on peut parvenir à le voir et à le contempler dans sa gloire. Ses disciples, satisfaits de ce qu'il leur a dit là-dessus, lui demandent qu'après leur avoir démontré l'unité de l'essence divine, il leur apprenne comment il y a dans cette même essence trinité de personnes. C'est la matière de leur entretien depuis le dixième chapitre jusqu'au dix-neuvième. Honoré répond à toutes leurs questions suivant les principes de saint Augustin et de saint Anselme, dont il emploie souvent les paroles sans les nommer. Les chapitres suivants, au nombre de vingt-huit, roulent sur la miséricorde de Dieu, sa justice, sa sagesse, son immensité, son immutabilité, la profondeur de ses jugements dans la distribution inégale de ses dons, sur l'origine du mal, sur la misère de l'homme, la cause de cette misère et les moyens de la réparer, sur la nécessité et les caractères de la foi, sur l'état des âmes dégagées des corps, sur la manière dont les saints entendent nos prières, sur la résurrection des morts, sur le bonheur de la vie éternelle. Tel est le sommaire de ce traité où l'on remarque une saine et lumineuse métaphysique puisée dans l'Ecriture et dans la tradition. C'est de tous les ouvrages d'Honoré celui qui nous paraît le plus châtié, tant pour le choix et la justesse des pensées que pour la méthode et l'élocution.

10o L'Image du monde en trois livres. Cette production est précédée de deux lettres, l'une d'un nommé Chrétien, qui qualifie l'auteur homme doué des sept dons du Saint-Esprit; l'autre d'Honoré en réponse à celle de Chrétien. La dernière phrase de celle-ci, commençant par ces mots, ad instructionem, se trouve employée dans quelques manuscrits pour le commencement du premier livre, au lieu que dans tous les imprimés ce livre débute par Mundus dicitur. Cette différence a fait prendre le change à D. Rivet [(42) 1Kb] en lui persuadant que l'Image du monde d'Honoré n'était pas le même ouvrage que celui qui a vu le jour sous ce titre. C'est une de ces méprises qui, dans une entreprise de longue haleine et pleine de discussions épineuses, échappent à l'esprit le plus attentif. Nous allons rendre un compte très-succinct de ces trois livres. Le premier est un abrégé de cosmographie tel qu'on pouvait le donner dans un siècle où la géographie et l'astronomie étaient encore au berceau. L'auteur compare le monde à un oeuf, et ne reconnait que trois parties de la terre qui soient habitables. Le second traite du temps et de ses divisions, c'est-à-dire des heures, des jours, des mois, des années, des olympiades, des différents cycles, des réguliers, des concurrents, des épactes, du terme pascal, des fêtes mobiles, de l'embolisme ou intercalation. Le troisième est une petite chronologie universelle qui finit dans les premières éditions à l'empereur Lothaire II, et dans les suivantes à Frédéric Barberousse. Peut-être dans l'autographe finissait-elle à l'empereur Henri V; ce qui est d'autant plus vraisemblable, que cet ouvrage est antérieur à celui Des écrivains ecclésiastiques, dans lequel Honoré parlant de lui-même, dit qu'il florissait sous l'empire de ce prince.

On compte jusqu'à sept éditions de l'Image du monde [(43) 1Kb] . La première, sans marque de lieu ni d'année, concourt avec les commencements de l'imprimerie. La seconde fut donnée à Nuremberg, l'an 1491, par Gaspar Hocfeder. Illyricus procura la troisième à Bâle, en 1497, in-4o, avec attribution de l'ouvrage à saint Anselme. La quatrième, où le nom d'Honoré se rencontre pour la première fois [(44) 1Kb] , fut encore donnée à Bâle l'an 1544 avec celle de six autres écrits du même auteur, par les soins de Jean Herold, chez les héritiers de Cratander, en un volume in-8o, La cinquième, du même format, date de Spire, l'an 1583, chez Bernard Albin. La sixième fait partie du XIIe tome de la Bibliothèque des Pères, imprimée à Cologne. On voit la septième dans le XXe volume du même Recueil publié à Lyon.

On a fait aussi l'honneur à ce livre de le traduire en italien sous ce titre: Il libro de Imagine mundi composito da Honorio filosofo solitario, per loquale se potra intendere molte gentilissime e digne cose. Cette traduction existe manuscrite à la bibliothèque du Roi [(45) 1Kb] .

11o Le traité Du pape et de l'empereur, intitulé Summa de Apostolico et Augusto. Le dessein de l'auteur est d'établir deux choses, la prééminence du sacerdoce sur l'empire, et l'incapacité des princes séculiers pour conférer les dignités ecclésiastiques. Sur le premier chef D. Pez, éditeur de ce livre, remarque fort judicieusement que si Honoré s'était renfermé dans de justes bornes, en se contentant de préférer un genre à un autre, il aurait, de son temps comme du nôtre, rencontré peu de contradicteurs. Car le point essentiel de la dispute ne consistait pas à savoir lequel des deux genres devait l'emporter sur l'autre, mais à déterminer les conséquences qui résultaient de la prééminence accordée assez universellement au premier. C'est sur ces conséquences que l'on disputait, les uns les exagérant sans mesure, les autres les rèsserrant avec la même indiscrétion. Honoré, décidé pour ceux-là, va jusqu'à soutenir qne c'est au pape à élire l'empereur avec le consentement des princes, de même qu'à le sacrer et à le couronner. Sur le second chef il fait ce raisonnement, qui n'est pas le pire de son livre: Je demande si les dignités ecclésiastiques sont spirituelles ou séculières. Tout homme sensé me répondra sans doute qu'elles sont de la seconde espèce. Je demande encore de quelle nature est la puissance royale. On ne manquera pas de me dire qu'elle est manquera pas de me dire qu'elle est séculière. Donc, répliquerai-je, il n'appartient pas à cette puissance de conférer une dignité spirituelle. Il recherche ensuite l'origine de l'usage contraire, et croit la trouver dans un prétendu privilége accordé par le pape Léon III à l'empereur Charlemagne pour instituer en son nom, et comme son vicaire, des évêchés dans les Gaules et en Allemagne. Mais dès que l'Eglise a vu, dit-il, que des hommes sans moeurs et sans respect pour elle s'ingéraient, après avoir envahi l'empire sans le consentement du pape, de vendre à prix d'argent les évêchés et les autres dignités ecclésiastiques; alors frappée de l'abus et de la profanation qu'ils faisaient des choses sacrées, elle a sagement retiré ses droits des mains des étrangers, pour les dispenser elle-même suivant les lois de la convenance et de l'équité.

12o L'Echelle du ciel, ouvrage mystique divisé en deux parties qui n'ont pas grand rapport, savoir: la grande et la petite échelle. Avant D. Pez, qui en a procuré l'édition, il passait pour constant, sur la foi d'Ant. Hierat, que l'Echelle du ciel était la même chose que le traité Des affections du soleil, dont nous parlerons plus bas. Mais aujourd'hui qu'on a ces deux écrits, on voit qu'ils diffèrent entre eux autant que la morale, objet du premier, diffère de la physique sur quoi roule le second.

[Col. 0021] 13o L'Explication du Psautier. Ce commentaire, ainsi que celui du Cantique des cantiques, et le traité de l'Image du monde, est dédié à l'abbé Conon, le même vraisemblablement qui passa de l'abbaye de Sibourg à l'archevêché de Ratisbonne en 1126. Dans la préface Honoré dit qu'il a pris pour texte le Psautier gallican et non le romain, parce que le premier est en usage dans les Eglises du pays où il se trouve. Or, ajoute-t-il, le Psautier gallican est celui qui a été traduit sur les Septante, au-lieu que le romain est fait d'après Symmaque ou je ne sais quel autre interprète. Il explique ensuite ce que c'est que le Psautier, et pourquoi il est ainsi nommé. Puis il traite de la matière, de l'objet, de l'économie et de l'auteur du Psautier. Cette préface, où il y a quelques bonnes choses parmi bien des inutilités et des faussetés, a été mise au jour par D. Pez avec un petit nombre des psaumes commentés par Honoré, savoir: les psaumes I, V, L, LI, C, CI et CL. L'éditeur avertit qu'il y a des exemplaires complets de cet ouvrage, non-seulement parmi les manuscrits de l'abbaye de Molk, mais encore en d'autres bibliothèques d'Allemagne, qu'il indique. Il ajoute qu'on trouve à la fin de ces manuscrits un commentaire du même auteur sur les cantiques qui se chantent à Laudes et à Vêpres, et sur le Symbole des apôtres.

14o Le catalogue ou traité des Ecrivains ecclésiastiques, intitulé De luminaribus Ecclesiae. Des quatre livres dont il est composé, le premier est tiré de saint Jérôme, le second de Gennade, dont l'auteur adopte le jugement sur Cassien et saint Prosper, en donnant gain de cause au premier dans les disputes qu'ils eurent sur la grâce. Le troisième n'est qu'un abrégé de saint Isidore. Le quatrième, emprunté pour la plus grande partie de Bède et d'autres bibliographes, ne contient que dix-sept auteurs, dont Rupert est le pénultième, et Honoré lui-même le dernier. Il y est dit de l'un et de l'autre qu'ils fleurissaient sous le règne de l'empereur Henri V; ce qui montre que cet ouvrage fut composé du vivant de Rupert, mort sous Lothaire II. On a déjà remarqué que M. le Beuf regarde l'article d'Honoré comme une addition faite par une main étrangère. Avant lui Fabricius avait eu la même idée, sur ce qu'on y fait cet éloge de notre auteur à l'occasion de son Commentaire du Cantique des cantiques: Miro modo Cantica canticorum exposuit, ita ut prius exposita non videantur. Mais ne pourrait-on pas répondre qu'Honoré, faisant la fonction d'historien, parlait de son ouvrage comme le public en parlait alors? Ce qui est certain, c'est que cet article se rencontre dans toutes les éditions, dans tous les manuscrits qui existent, et qu'on le voyait dans un des plus anciens sur lequel a été copié celui de Molk, qui est du XVe siècle.

Outre les trois grandes Bibliothèques des Pères où ce Catalogue a trouvé place, nous en avons quatre autres éditions, dont la première fait partie des sept écrits de notre auteur, imprimés, comme on l'a dit, à Bâle en 1544. La seconde parut à Cologne in-8o, l'an 1580, chez Materne, parmi les ouvrages analogues de saint Jérôme, de Gennade, de saint Isidore, de Sigebert et de Henri de Gand, par les soins de Suffredus Petri. La troisième a été donnée par Aubert le Mire dans son Recueil des mêmes bibliographes, publié l'an 1639 à Anvers en un volume in-folio; édition renouvelée par M. Fabricius, l'an 1718, à Hambourg avec des notes qui jettent une grande lumière sur le texte.

Tels sont les ouvrages imprimés de notre auteur énoncés dans le Catalogue ou Traité dont nous venons de rendre compte.

Parmi ceux qui n'y sont point nommés, et dont le public est en possession, le plus considérable est le traité De la philosophie du monde, partagé en quatre livres. On le voit à la tête des sept écrits d'Honoré publiés à Bâle en 1544. Il a passé depuis dans les grandes Bibliothèques des Pères de Cologne et de Lyon. Notre auteur parle dans le premier livre de Dieu, de l'âme du monde, des anges et de l'âme humaine. Après avoir prouvé l'existence de Dieu par la nécessité d'admettre une Providence, il recherche la raison pourquoi le Père est appelé la puissance, le Fils la sagesse, et le Saint-Esprit la volonté; pourquoi la création est attribuée au Père, l'incarnation au Fils, et la rémission des péchés au Saint-Esprit. Sur l'âme du monde il propose divers sentiments, et renvoie, pour connaître le sien, à ses gloses sur Platon, que nous n'avons plus [(46) 1Kb] . Il distingue deux sortes d'anges, les bons et les mauvais. Il fait trois classes de ceux-là, dont la première habite selon lui le firmament pour régler le cours des étoiles; la seconde réside dans le ciel des planètes; la troisième est répandue sur la terre pour prendre soin des hommes. Il ne dit presque rien de l'àme humaine, parce qu'il doit en traiter à fond, dit-il, dans le dernier livre. De là il passe aux principes de la physique, et finit par des raisonnements sur la manière dont s'est exécutée la création.

L'objet du second livre est la disposition du ciel.

Le troisième concerne l'eau, l'air, le feu, les cinq zones, les pluies et les autres météores.

Dans le quatrième il s'agit de la terre et de ses habitants. Mais ce qui occupe principalement Honoré, c'est l'homme, dont il donne une description anatomique assez ample, et néanmoins fort superficielle. Ce qu'il dit sur l'âme ne répond pas à ce qu'il avait promis.

Dans les préfaces qui sont en tête de chacun de ces livres, il invective avec chaleur contre ses envieux, qu'il se flatte de confondre par ses succès. Cet ouvrage n'était guère propre à leur fermer la bouche.

Le second écrit est un abrégé d'astronomie usuelle, intitulé: De solis affectibus. Il est le quatrième des sept livres de l'édition de Bâle dont on a déjà parlé. Le manuscrit sur lequel il a été publié dans ce recueil, ainsi que dans les grandes Bibliothèques des Pères, était fort défectueux; ou, ceux qui l'ont fait imprimer, de mauvais lecteurs: car on y trouve des fautes grossières de calcul, et d'autres qui forment des contre-sens.

Le troisème est le livre Des hérésies, dans lequel Honoré parcourt sommairement les anciennes hérésies ou sectes, tant des juifs, que des païens et des chrétiens. Il en compte huit parmi les juifs, neuf parmi les païens et soixante-sept parmi les chrétiens jusqu'aux agnoëtes, où il finit. Cet opuscule, inséré dans les grandes Bibliothèques des Pères, fut imprimé pour la première fois à Helmstat, l'an 1612, avec le Catalogue des hérétiques de Constantin Hermenopule, en un volume in-4o.

Le quatrième, imprimé pareillement dans la grande Bibliothèque des Pères de Lyon, est une liste chronologique des papes, qui se termine à Innocent II. Elle est suivie, dans un manuscrit de la bibliothèque du Roi, d'une pareille liste des empereurs d'Occident; et l'une et l'autre ne sont qu'une suite du quatrième livre De la philosophie du monde, qui les précède immédiatement dans le même manuscrit. Les dernières paroles de ce livre le prouvent manifestement: Non arbitror infructuosum, portent-elles, seriem temporum huic operi inserere, quo lector cuncta transacti mundi tempora queat uno intuitu agnoscere.

Le cinquième contient des questions et des réponses sur les Proverbes et l'Ecclésiaste. Nous remarquerons, d'après Cornelius à Lapide [(47) 1Kb] , que ces deux espèces de commentaires sont tirés mot à mot de ceux [Col. 0023] de Salonius, écrivain du Ve siècle; à cette différence près que notre auteur a transpose un endroit de cet interprète, et en a retranché ou changé un autre en partie. Car ce que dit Salonius des trois noms de Salomon à la tèté de l'Ecclésiaste, Honoré l'emploie pour la préface de ses explications des Proverbes, et à la fin de ces mêmes explications il abrége ou supprime ce que l'autre avalt mis dans les siennes. Ce plagiat n'est point honorable à la mémoire de notre auteur, supposé qu'il ait voulu faire passer le travail de Salonius pour le sien. Quoi qu'il en soit, ces questions et réponses, après avoir été publiées l'an 1554 à Cologne sous le nom d'Honoré d'Autun avec d'autres écrits dans un volume in-8o, ont été insérées depuis dans les Bibliothèques des Pères de Cologne et de Lyon.

Les ouvrages suivants ont été tirés de l'obscurité par D. Pez.

1o Un livre intitulé, Summa duodecim quaestionum. Voici quelle en fut l occasion. Deux hommes, dit Honoré, l'un chanoine et l'autre moine, s'étant rencontrés en voyage, se demandèrent réciproquement ce qu'ils étaient et d'où ils venaient. J'appartiens à saint Pierre, dit le chanoine; et moi, dit le moine, à saint Michel. Le premier soutient que son patron est le plus digne, comme prince de l'Eglise et portier du ciel. L'autre prétend au contraire que c'est le sien, étant non-seulement ange, mais prévôt de la cour céleste. La dispute s'étant beaucoup échauffée sans qu'il y eût rien de conclu, quelques personnes, dit notre auteur, m'ont demandé sur cela mon sentiment. J'ai d'abord répondu de vive voix; mais ensuite, à leur prière, j'ai mis ma réponse par écrit. Honoré, pour résoudre une question aussi futile, entrepend d'établir douze points métaphysiques, à la fin desquels on est à peu prés aussi avancé qu'auparavant. Cet ouvrage est dédié à un nommé Thomas, tout rayonnant de l'éclat de la sagesse, suivant l'expression de l'auteur.

2o Un Dialogue entre le maître et le disciple sur huit questions théologiques, que celui-ci propose et que l'autre résout; les deux plus importantes sont: 1o Jésus-Christ se serait-il incarné si l'homme n'eùt pas péché? Le maître répond affirmativement, sur ce que le principal motif de l'Incarnation n'a pas été, selon lui, la réparation du péché, mais la déification de la nature humaine. 2o Quelle est la destinée des enfants morts sans baptême? La réprobation et le feu éternel, répond le maître.

3o Un traité De l'exil et de la patrie de l'âme. Ce Thomas, à qui l'auteur avait dédié sa Somme des douze questions, est encore le Mécène qu'il célèbre à la tête de ce livre. Mais il avait crû en dignité dans l'intervalle de ces deux écrits, puisqu'Honoré, dans celui-ci, lui fait honneur non-seulement de tous les dons de la sagesse, mais aussi de la grâce apostolique; ce qui semble dire qu'il avait été promu à l'épiscopat. La matière dont notre auteur l'entretient ici, concerne les sciences humaines et divines. Il dit que notre exil consiste dans l'ignorance, et notre patrie dans la possession de la vraie sagesse qu'il entreprend de développer. Il n'y a rien là qui mérite d'être remarqué.

4o Un traité Du libre arbitre, adressé à un abbé nommé Gothescalc. Le dessein est le même que celui de l'Inévitable, mais exécuté avec plus de brièveté. Il n'y a que six chapitres d'Honoré; le reste consiste en passages de plusieurs Pères.

5o Un petit discours Sur la vie du cloître, qui contient une mysticité peu assortie à la portée du commun des lecteurs.



§ III.---Ses écrits non imprimés ou perdus.

Ce sera D. Bernard Pez, comme nous en avons averti ci-devant, qui nous servira de guide dans le dénombrement des écrits non-imprimés ou perdus de notre auteur.

1o Un traité De l'incontinence des prêtres. Il était compris dans la liste des livres dont un moine, nommé Henri, avait fait présent à l'abbaye de Gotwic, au XIIe siècle. Mais il ne se rencontre plus aujourd'hui parmi les manuscrits de cette maison, et on ne peut dire où il existe.

2o Un grand ouvrage intitulé Summa totius de omnimoda historia. Il est compris dans la donation du moine Henri, et annoncé sous le nom d'Honoré. D. Pez dit avoir vu et parcouru, dans la bibliothèque de Gotwic, une chronique anonyme qui porte ce titre, et dans laquelle on rencontre des choses importantes pour l'histoire d'Allemagne. Mais ce qui lui fait douter que ce soit la même que celle d'Honoré, c'est qu'elle ne va que jusqu'en 1058, et que l'auteur y nomme Adalbert, marquis d'Autriche, son seigneur. Il semble aisé néanmoins de répondre à ce doute. D'abord, le manuscrit étant du XIIe siècle, comme D. Pez en convient, n'est-il pas naturel de le confondre avec celui qui venait du moine Henri? Que cette chronique finisse au milieu du XIe siècle, cela ne prouve absolument rien contre Honoré, puisqu'on peut dire on que le manuscrit est mutilé, ou que l'auteur n'a pas eu le loisir de conduire son travail plus loin. A légard de ce que celui-ci témoigne, qu'il vivait sous la domination du marquis d'Autriche, nous avons reconnu ci-devant qu'Honoré, voulant se livrer à la retraite, avait transporté son domicile de France en Allemagne. Nous pourrions ajouter quelque chose de plus positif, si nous avions vu l'exemplaire de la Chronique d'Honoré, qui, au rapport d'Arnoul Wion, avait passé des mains de Lazius dans la bibliothèque de l'empereur au XVIe siècle. Quoi qu'il en soit, Bellarmin s'est mépris en nommant une édition de cette chronique faite à Bâle en 1544. L'ouvrage est encore dans les ténèbres [(48) 1Kb] .

3o Des Extraits de saint Augustin, sur la nature et les propriétés de l'âme, disposés en forme de dialogue. D. Pez ne les a découverts, dans l'abbaye de Molk, qu'après avoir publié son second tome d'Anecdotes où il a renfermé les ouvrages d'Honoré. Il témoigne son regret de cette omission, et promet de la réparer par la suite; mais il n'a pas tenu parole.

4o Un livre de Questions théologiques, où il est traité des limbes, de l'enfer, du ciel, etc., tiré pareillement de saint Augustin et d'autres Pères. D. Pez avait aussi dessein de le mettre au jour, et en est demeuré là.

5o La Clef de la physique, Clavis physicae. »Il y en a, dit notre guide, qui prennent cet ouvrage d'Honoré pour ses livres De la philosophie du monde. Mais, ajoute-t-il, le manuscrit du monastère de Zuetlen nous apprend le contraire. Car il y est disertement énoncé que la Clef de la physique était un abrégé des cinq livres d'un certain Chrysostomius. Cet ouvrage n'a donc point encore paru; mais nous espérons le donner un jour au public.« C'est encore une promesse qui n'a point eu d'exécution.

6o Un recueil intitulé Pabulum vitae. Il est énoncé dans la donation de Henri; mais l'exemplaire de Gotwic est perdu, et l'on n'en connaît point d'autre.

7o Un autre recueil de sermons qui a pour titre: Refectio mentium de festis Domini et sanctorum. Il faisait également partie des livres de Henri, et existait encore du temps de Trithème; mais on ne sait aujourd'hui ce qu'il est devenu.

[Col. 0025] 8o Historia solemnis. Thierri d'Engelhusen nomme cet ouvrage dans la liste des auteurs dont il dit s'être servi pour la composition de sa Chronique des chroniques. Mais est-il différent ou non du Summa totius dont on a parlé ci-devant? C'est ce que nous ne pouvons décider.

9o Des Homélies sur les Evangiles que saint Grégoire n'a point expliqués. C'est encore un ouvrage dont on ne peut garantir l'existence.

10o Un opuscule très-court sur les dix plaies de l'Egypte. On en conserve un exemplaire, écrit au XIVe siècle, dans la Chartreuse de Gemnic, en Allemagne.

11o Notre auteur avait fait, comme nous l'avons déjà remarqué d'après lui, des gloses sur Platon: ouvrage perdu ou profondément enseveli [(49) 1Kb] .

12o Un volume de Lettres qui n'est connu que sur le témoignage de Trithème.

13o Un écrit intitulé: Suum quid de virtutibus et vitiis. D. Pez, parlant de cette production, dit: Hoc quid monstri sit, nondum assecuti sumus. Quidquid id demum operis fuerit, certe inter Honorii opuscula in donatione Henrici monachi hoc modo exprimitur.

14o Doublet [(50) 1Kb] attribue encore à notre auteur un commentaire sur la Hiérarchie de saint Denys l'Aréopagite; mais l'on ne sait où cet historien a puisé cette anecdote, et l'on ne connaît ni bibliographe qui lui donne un pareil ouvrage, ni bibliothèque où il se trouve.

Il est inutile de réfuter l'erreur où est tombé Polycarpe Leyser [(51) 1Kb] , en mettant sur le compte de notre auteur certains vers élégiaques rapportés par D. Mabillon dans le premier tome de ses Analectes, sous le nom d'Honoré Scholastique. La note de l'éditeur, qui met au VIe siècle la mort de Jourdain, évèque de Ravenne, à qui ces vers sont adressés, suffit pour montrer que Leyser a confondu deux écrivains de même nom.



§ IV.---Son génie, son érudition, sa doctrine, sa manière d'écrire.

Quoique la postérité n'ait pas tiré de grands secours des écrits d'Honoré, ce serait néanmoins une injustice de dire qu'ils ont été inutiles à son siècle. On n'y voit, à la vérité, comme dans ceux de presque tous ses contemporains, aucune nouvelle découverte, nulle trace de ce génie inventif qui sait perfectionner et agrandir les connaissances qu'il a reçues; mais ils peuvent être regardés comme un dépôt de la tradition sur plusieurs genres de savoir. Notre auteur, en effet, possédait et a transmis presque tout ce qu'on savait alors de mathématiques, de cosmographie, de géométrie et de métaphysique. Il se distinguait même dans cette dernière partie, comme le fait voir son traité De la connaissance de Dieu et de la vie éternelle; ouvrage réellement digne des deux grands noms qu'il porte dans quelques manuscrits. Sans être un théologien profond, il n'était rien moins que novice en théologie, malgré certaines erreurs ou méprises que l'on aperçoit dans quelques-uns de ses écrits. Son Elucidaire, qui a donné le plus de prise à la censure, aurait trouvé gràce auprès des critiques, s'ils eussent fait attention que c'était le fruit de ses premières études théologiques. Son traité de l'Inévitable marque plus de maturité. C'est dommage, comme on l'a dit, qu'on y aperçolve deux ou trois taches qui le déparent et l'empêchent d'aller de pair avec les meilleurs écrits du temps sur le même sujet. Le don que notre auteur avait reçu pour l'interprétation des livres saints se manifeste dans son Commentaire du Cantique des cantiques. S'il n'a pas été aussi heureux sur les Psaumes, peu d'interprètes d'alors y ont mieux réussi. Les idées mystagogiques, qui avaient prévalu dans le XIIe siècle, ne permettaient guère de saisir le véritable esprit d'un texte dont la lettre sert de base à tous les autres sens. Ces mêmes idées l'ont jeté dans l'illusion et lui ont fait avancer beaucoup d'absurdités sur les rites ecclésiastiques. C'est ainsi que les bons esprits se gâtent en se laissant entraîner par les préjugés et le mauvais goût que les esprits faux ont établis.

A l'égard de sa manière d'écrire, elle nous paraît défectueuse par plus d'un endroit. Dans presque tous ses écrits, les diverses pièces qui les composent ne sont ni distribuées avec méthode, ni rapprochées avec intelligence. C'est un auteur qui enfante, pour l'ordinaire, à mesure qu'il conçoit, sans trop se soucier de ce qui précède et de ce qui doit suivre. De là vient cette négligence qu'on remarque aussi dans son style. Il eùt pu se corriger de ses défauts, s'il eût travaillé ses écrits avec plus de loisir et de réflexion, comme réellement il s'en est garanti dans quelques-unes.





III.
(D. Bernardus PEZ, Thesaurus Anecdot. noviss., Dissentatio isagogica in tom. II, pag. IV.)

Honorius, Augustodunensis Ecclesiae in Burgundia presbyter et scholasticus ab anno circiter 1090, usque ad annum 1120, non modica scribendi laude floruit. Eum ante vitae finem monachum induisse vero simillimum reddunt plurimi, iique Honorii temporibus proximi, manu exarati codices, qui nomen Solitarii disertissime praeferunt. Idem autem esse nomen solitarii et monachi constat ex Grimlaici presbyteri Regula solitariorum, cujus caput primum his verbis incipit: Primum igitur indagare oportet cur monachus vel cur solitarius vocatur, et sic demum auxiliante divina clementia, ad caetera exponenda rite transeamus. Monachus enim Graeca etymologia vocatur, eo quod sit singularis. Monas enim Graece, Latine singularitas dicitur. Ergo solitarius interpretatur vocabulum monachi. Idcirco enim sive dicatur monachus sive solitarius, unum atque idem est, etc.; quae eo fine prolixius excerpsimus, ut palam omnibus esset ratio propter quam Honorius monachis Benedictinis accensendus nobis visus fuerit. Arnoldus Wion in Ligno vitae, lib. II, cap. 69, ex Nicolao Aurifico et Melchiore Hittorpio Honorium non solum monachum sed etiam abbatem vocat; addit tamen ab iis haud explicari quo in loco eo munere Honorius functus fuerit. Ast nobis eum monachum dixisse satis fuerit, cum abbatialis nominis nullum in tot veteribus, quos inspeximus, codicibus vestigium, aut veterum ea de re testimonium ullibi exstet. Catalogum Operum ab Honorio editorum passim apud eos reperire est qui de scriptoribus ecclesiasticis tractarunt. Iis porro omnibus ipse Honorius praeivit, qui accurata suorum opusculorum recensione librum quartum De luminaribus seu Scriptoribus Ecclesiae conclusit. Caeterum Honorium alia plura post mox laudatos libros De Luminaribus Ecclesiae scripsisse, [Col. 0027] dubitare non sinunt codices Gemnicenses, ex quibus non pauca hactenus inedita, et Honorii nomine insignita nunc primum in lucem proferimus, benevolentia ven. PP. Leopoldi Wydemanni et Sebastiani Tregeri, chartusianorum Gemnicensium, quos alibi commendavimus. Quia vero in bibliothecarum perlustratione quaedam non speranda nobis occurrerunt, e quibus etiam editi Honorii libri lumen accipiant, ejus opuscula non tantum hic a nobis evulgata, sed etiam typis alias jam excusa, ordine ab ipso Honorio servato, paulo accuratius juvat recensere, praetermissis tamen iis quae vulgo nota jam sunt. Itaque-scripsit:

1. Elucidarium in tribus libellis: primum de Christo, secundum de Ecclesia, tertium de futura vita distinxit. Exstat ms. in bibliotheca Claustroneoburgensi in membraneo codice in fol. saeculi XII, ubi incipit Elucidarium, ut dicitur, Anshelmi. M. Saepius rogatus etc., ut in editis. In codice membraneo Gemnicensi annorum quadringentorum haec praemittuntur: Gregorius: Superfluum est quaerere de auctore, cum Spiritus sanctus credatur. Ejusdem operis translatio Germanica habetur in duobus codicibus mss. bibliothecae Mellic. quorum prior saeculi XV est, alter anno 1414 explicit, nec versionis dialectus antiquior est.

2. Libellum de Sancta Maria, qui Sigillum sanctae Mariae intitulatur. Exstat passim in Bibliothecis Patrum editus.

3. Unum de libero arbitrio, qui Inevitabile dicitur. In codice Mellicensi membraneo, fol., signato lit. b, num. 64, exstant excerpta libelli, qui vocatur Inevitabile, editi a Solitario, genere et nomine incognito. Codex is quingentorum annorum est.

4. Unum libellum Sermonum, qui Speculum Ecclesiae nuncupatur. Hoc Ecclesiae Speculum Basileae an. 1544 typis excusum esse ex Daumio monet Olearius in Biblioth. Script. Eccl., tom. I, litt. H. Sed et nos tam in bibliotheca Gottwicensi quam in B. Mariae V. Scotensi hujus Speculi excusum exemplum in 8, Coloniae, in aedibus Quentelianis anno 1531, atque adeo tredecim annis editione Basileensi antiquius vidimus. In Coloniensi hac editione Speculo Honorii adjunguntur etiam Admonitio et sermones Feliciarii episcopi Arelatensis; quo tamen nomine in Catalogo archiepiscoporum Arelatensium apud Dionysium San-Marthanum in Galliae Christ. tom. I nullus legitur.

5. De incontinentia sacerdotum, qui Offendiculum appellatur. Hunc librum nullibi hactenus reperimus. Gottwici habetur codex membr., in folio, sexcentorum annorum in quo exstat recensio librorum, quos frater Heinricus huic contulit Ecclesiae. Hic non pauca Honorii opuscula recensentur, inter quae etiam sunt Elucidarium bene correctum et Offendiculum de incontinentia sacerdotum. Sed hodie hi codices Gottwici desiderantur, uti et plerique omnes libri ea Heinrici donatione comprehensi.

6. Summam totius de omnimoda historia. Hoc opus in mox laudata Heinrici donatione ita recensetur: Sacramentarium de mysteriis: Summa totius, in quo Cronica ab initio mundi usque ad nostra tempora. Evolvimus quidem in bibliotheca Gottwicensi ejusmodi chronicon ab orbe condito in codice membraneo, fol., manu saeculi circiter duodecimi exarato, in quo multa praeclara ad res Germanicas pertinentia insunt. Verum quia id opus non nisi usque ad annum 1058 pertingit, et auctor Adalbertum Austriae marchionem suum vocat, a Summa totius Honorii diversum esse credimus. Arnoldus Wion lib. II Ligni Vitae, cap. 69, auctor est, hoc magnum opus olim apud Lazium fuisse, sed nunc (circa annum 1595) esse in bibliotheca imperatoris Viennae, ms. Quod si verum est, fallit Got. Olearius, qui loc. cit. opus Honorii De omnimoda historia cum pluribus aliis dubio procul interiisse scribit. Imo Possevinus in Appar., pag. 767, id Basileae 1544 editum fuisse affirmat. Sed hic auctor in Honorio tot errores committit, ut nullam fidem mereatur.

7. Gemmam animae de divinis officiis. Opus hoc saepius sub prelum missum fuit. Joannes Mabillonius in Itinere Italico, num. 27, leve quidem esse, sed tamen haud reticendum sibi existimavit, quod liber de ritibus ecclesiasticis, qui Gemma animae inscribitur, auctore Honorio Augustodunensi, nomen Honorii Solitarii praeferat in Ambrosiano codice annorum quingentorum.

8. Sacramentarium de sacramentis. Quem libellum, ut ipse Honorius in Prologo scribit, collegit ex sanctorum scriptis, ut, quibus deest librorum copia, per hoc compendium illorum sublevetur inopia. Vult autem ibidem Honorius, ut hujus operis nomen Sacramentarium scribatur, eo quod per illum omne sacramentum divini officii ignaris aperiatur. Prodit id nunc primum ex codice Gemnicensi saeculi XIV, opera et studio eruditi P. Leopoldi Wydemanni. Aliud ejusdem operis exemplum ms. olim etiam Gottwici exstitisse probat donatio Heinrici, in qua Honorii Gemma animae de divinis sacramentis, Sacramentarium de Mysteriis, etc., memorantur. Sed is codex periit.

9. Neocosmum de primis sex diebus. Hoc opus in mox memorata Heinrici donatione praeter alia Honorii opuscula recensetur, cum codex nunc Gottwici inter deperdita numeretur. In monasterio Benedictoburano duo adhuc manu exarata exempla exstant: unum in cod. membr., 4o, annorum quingentorum, ubi Honorii Augustodunensis Hexameron inscribitur: alterum in cod. membr., fol., annorum sexcentorum, in quo Neocosmi titulum praefert. Habetur et in codice memb. in fol., B. 64, bibliothecae Mellicensis, hoc titulo: Opusculum cujusdam solitarii de operibus quae fecit Deus in primis sex diebus: qui codex Mellicensis quingentorum annorum est. Nos id ex codice Gemnicensis Carthusiae annorum quadringentorum damus, adjuti a saepius laudato et laudando P. Leopoldo Wydemanno. Caeterum praefatiuncula illa, quae in nostra editione capiti 1 praefixa est, cum a codd. Benedictoburanis et Mellicensi absit, non videtur genuina nec ab ipso Honorio profecta. Eam tamen a dicto loco abesse noluimus, propterea quod codex Gemnicensis eamdem haberet. Idem judicium nostrum est de capite hujus opusculi ultimo, quod pariter in codice Mellicensi desideratur. Igitur genuinum ejus initium censemus esse caput 1: Quia multi multa de primis sex diebus, etc., finem autem in capite 5 his verbis comprehendi: per quem adhuc omnis corporea creatura in meliorem statum transformatur, tametsi in codice Mellicensi finis opusculo paulo ante ita imponatur: in istis autem temporalibus omnia temporalia et corporalia realiter per species et formas fecit. Postremo mirari lubet cur Honorius in Catalogo suarum lucubrationum hoc opusculum Neocosmum de primis sex diebus inscribat, cum capite 1, quo genuinam Honorii praefationem contineri monuimus, ipse optare videatur ut elucidario huic suo in capite praefigatur Hexameron. Sed de inscriptione libri, auctori arbitraria, non admodum quaerendum est, dum de re ac opere modo constet.

10. Eucharistion de corpore Domini. Editiones librorum Honorii De luminaribus Ecclesiae male Eucharisticon habent. Eucharistion enim, non Eucharisticon legendum esse docent omnes, quos vidimus, codices, in quibus exstat hic liber De corpore Domini, nominatim Sanct-Crucensis in 4o, membr., quingentorum [Col. 0029] annorum; Donatio Heinrici monachi Gottwicensis, saepius jam citata; Dorotheanus, signatus num. 54, quadringentorum annorum, et denique Mellicensis, ex quo librum primi publicamus, in fol., chart., L. 52, quem Wolfgangus de Emerstorf ad fidem vetustorum exemplarium exaravit, ut ipse in fine his verbis notavit: volumen istud conscripsit frater Wolfgangus Frischman de Emerstorff, caenobita monasterii Mellicensis, apicibus quidem simplicibus, nec bene comptis, de exemplaribus tamen vetustis. Cujus pro Dei amore meminisse digneris, optime lector, quisquis ex eo profeceris. Opus quoque ipsum fine suscepit in crastino Margarethae virginis, anno Domini millesimo quadringentesimo quinquagesimo primo. Porro in hoc codice incipit Eucharistion, quod interpretatur bona gratia. Denique Eucharistion, non Eucharisticon diserte habet opus Honorii de Luminaribus Ecclesiae, in eodem Wolfgangi manu exarato volumine. Quaedam saeculi XV manus in laudato Mellicensi codice ad librum Honorii De corpore Domini adnotavit, hunc tractatum in publico non videri legendum propter quaedam puncta in eo contenta, in quibus auctor videtur errare, vel saltem magna indigere discretionis consideratione, quae sine dubio hominis scholastici, et veterum dicta ad subtiles temporis sui quaestiunculas exigentis animadversio est. Nihil enim exstat apud Honorium quod a vulgari veterum doctorum doctrina aut oratione dissideat. Vel solum caput 5 demonstrabit quam Catholice de sacramento eucharistiae, quod transsubstantiatione fit, senserit. Christus, inquit, Verbum Patris exstitit, per quod omnia condidit. Idem Verbum naturam panis et vini in substantiam suae carnis et sanguinis, sicut aquam in vinum, convertit, et non aliud quam suum substantivum de Virgine genitum corpus suis edendum tribuit, et idem in crastino pro vita mundi in ara crucis Deo Patri obtulit. Idem etiam et non aliud Ecclesia hodie per manus sacerdotum conficit, quod Maria genuit. Idem nihilominus et non aliud, quamvis ex alio pane confectum, populus fidelium hodie accipit, quod et Christus manibus suis tradidit. Et licet singuli sacerdotes singulas hostias offerant, non tamen singularia corpora, sed omnes unum, quamvis diverso tempore, conficiunt. Et licet oblatas in plurima frusta dividant, non tamen partes, sed singuli totum accipiunt. Alioquin si Christus semel divisus a populo comederetur, non esset quod denuo esurienti daretur, aut tot essent Christi corpora, quot sacerdotum sacrificia. Nunc autem unum Christi corpus ab omni populo, et ab unoquoque totum comeditur: et tamen totum integrum in dextera Patris permanere verissime creditur. Quodque humana ratio non potest probare, catholica fides neminem sinit dubitare. Qui autem non credit, hujus corporis non particeps erit, quia deterior infideli exstitit. Et capite 8, ubi quaerit cur eucharistia sacramentum dicatur, vel utrum veritas an figura credatur, sic planissime respondet: In Christo duae substantiae praedicantur, visibilis humanitas, et invisibilis divinitas. Sic in hoc sacramento duo considerantur. Et quia species et gustus panis et vini cernitur foris, intus autem corpus et sanguis Christi intelligitur, ideo sacramentum dicitur. Omne sacramentum aliud foris ostendit, aliud intus intelligendum innuit: sicut et litterae, in quibus figurae exterius et characteres videntur, sed potestas et significationes interius intelliguntur. Unde licet in veritate caro et sanguis Christi credatur, tamen non incongrue sacramentum vel figura nominatur, etc., quibus nihil magis catholice scribi potuit.

11. Cognitionem vitae de Deo et aeterna vita. Habetur in codice Mellicensi, 8, p. 40, manu saeculi XII, sub nomine beati Augustini, quod tamen ipsum recentiori manu depictum est. Notat vero ibidem alia saeculi XV manus, videri esse Honorii ex stylo et ex suo in De luminaribus Ecclesiae. In alio codice Mellic., membr., fol., B. 64 quingentorum annorum, hoc opusculum ita inscribitur: Cognitio vitae a solitario quodam dialogice edita, ubi iterum alia, sed saeculo XIV vix recentior manus in margine advertit, hoc opus Honorio ascribi. Nec id in posteriore isthoc codice observatione indignum, quod in dialogo non magister discipulis aut fratribus, sed solitarius auditoribus loquatur, quod nostrorum Benedictinorum Patrum, qui hoc opusculum, S. Augustino aliquandiu suppositum, in recenti hujus editione tomo VI, primi Honorio Augustodunensi vindicarunt, sententiam egregie confirmat.

12. Imaginem mundi de dispositione orbis. Hujus operis tres antiquas editiones vidimus: prima est Norimbergensis in fol. per Casparum Hochfeder anno 1491 adornata, in qua auctor Honorius inclusus vocatur: altera est Basileensis in 4o, anno 1497 per Mag. Joannem Amerbach emissa, in qua non Honorio, sed sancto Anselmo id tribuitur, cujus opuscula utraque editio praecipue spectat et exhibet. Tertia demum editio est in folio minori, in qua nec locus nec tempus, quo aut ubi procurata sit, additur. Ejus exemplum possidet bibliotheca Mellicensis in codice partim ms., partim typis commisso, signato lit. E, num. 55. Etsi autem haec editio per quam rudibus typis curata sit, ea tamen longe sincerior et emendatior est quam illa quam post Andream Schottum S. I. et Antonium Hieratum, theologi Colonienses suae Patrum Bibliothecae inseruerunt: ut adeo facile crediderimus, hanc ex veteribus a nobis memoratis editionibus esse antiquissimam. Inscriptio trium librorum Honorii in hac editione sic habet: Christianus ad Solitarium quemdam de imagine mundi. Honorio: Septiformi Spiritu, etc. Tum sequitur Prologus de imagine mundi. Honorius: Sapientiae alumno etc. Opus hoc in pluribus Austriae bibliothecis ms., servatur.

13. Summam gloriam de Apostolico et Augusto. In hoc libro agit Honorius de praecellentia sacerdotii prae regno, qua de re magnum saeculo undecimo et duodecimo certamen exstitit, aliis contendentibus regnum nulla ratione sacerdotio subjacere, aliis contrariam sententiam magnis clamoribus tuentibus. In illos non uno loco acerbius invehitur Honorius, utpote a quibus sacerdotio regnum exaequari non posse affirmet, nisi aut adulatores principum, aut ignari rerum, aut denique stupidi homines audire velint. Jam illos, inquit cap. 8, familiariter quaeramus, quorum causa hanc lucubratiunculam susceperamus, qui ob pecuniae amorem, ob laudis favorem, et pro adipiscendae ab ipsis principibus dignitatis alicujus honore praedicant indoctis ipsi maxime indocti, ubique in manu regum omnes dignitates pendere. Hi qui haec dicunt, aut laici, aut monachi aut clerici sunt? Si laici sunt, tunc ut insipientes sunt irridendi, vel potius ut ignari a sapientibus corrigendi. Si autem monachi sunt, tunc desipiunt, qui aut veritatem ignorantes errant, aut scienter errorem ob avaritiam sapientes, verum se scire dissimulant. Si autem clerici sunt, vesani capitis sunt, qui ecclesiastico ordini jus ob ipso Domino collatum adimunt, illudque laicali potestati conferunt, imo se ipsos propria libertate spoliant, ac servili laicorum dispositioni cum Cain subjugant. Igitur horum omnium stolidae assertiones a sensatis sunt confutandae, imo ab omnibus ratione utentibus reprobandae, cum regnum sacerdotio, populus clero jure subjaceat, et sicut sol lunae, spiritus animae, contemplativa vita activae, sic sacerdotium regno praeemineat. Haec Honorius, qui si intra justos comparationis limites se continuisset, contentusque fuisset genus generi praetulisse, nec suis nec nostris temporibus, qui ab eo vehementer dissentiret, reperisset. Nempe non tam de praecellentia horum duorum generum, sed de necessariis consecutionibus, quae ex alterius praecellentia effluebant, disputatio et controversia fervebat. Itaque dum illas alii coarctarent, ampliarent alii, Honorius noster cum posterioribus faciens eo cap. 4, progressus est, ut existimaret, imperatorem Romanum debere [Col. 0031] ab apostolico eligi consensu principum, et acclamatione plebis in caput populi constitui, a papa consecrari et coronari. Sed hic forte, scribit Honorius, contentiosi sermone et scientia imperiti erumpent, et imperatorem non ab Apostolico, sed a principibus eligendum affirmabunt. Quos ego interrogo, utrum rex a subditis, an praelatis sit constituendus? A praelatis, inquiunt. A quibus? A ducibus et comitibus. Sed duces et comites episcopis, ut puta, dominis suis subditi sunt, quia ab eis beneficia et Ecclesiarum praedia habent: ergo rex a Christi sacerdotibus, qui veri Ecclesiae principes sunt, est constituendus: consensus tamen laicorum requirendus. Igitur quia sacerdotium jure regnum constituet, jure regnum sacerdotio subjacebit. Quae ratiunculae et consecutiones, quatenus ad electionem imperatorum et regum pertinent, quantum inter se cohaereant, ab aliis doctissimis viris jam dudum demonstratum est. Caeterum hunc Honorii librum, quem Antonius Hierat in Bibliotheca Patrum Coloniensi cum ejusdem Honorii serie Romanorum pontificum perperam confundit, e ms. codice Gemnicensi trecentorum annorum extulit P. Leopoldus Wydemannus, cui et sequens Honorii opusculum debemus. Summa Gloria exstat et in bibliotheca canoniae Tirnsteinensis in codice chart. 4, manu saeculi XV, et in codicibus Mellicensibus membraneis E. 85, et L. 24, quorum ille quadringentorum, hic trecentorum annorum est.

14. Scalam coeli de gradibus visionum. Etiam hunc libellum eumdem esse atque Honorii opus De solis affectionibus, male opinatus est Antonius Hierat seu Andreas Schottus, quorum editionem adoptarunt curatores Bibliothecae Patrum Coloniensis, qua utimur. Neque enim Scala coeli argumenti philosophici, ut liber de solis affectionibus, sed theologici seu ascetici est, quam Honorius eorum gratia struxit, qui ad spiritualia, ut ipse in prologo ait, scandere nituntur, sed ordinem graduum ignorantes, per abrupta se praecipitant, et dum non gradatim scandendo, sed per praeceps inconsulte ruendo, nec hujus nec illius retinaculum rectitudinis, quo gressum firment, inveniunt, pondere penduli, visu pressi cassum iter linquunt, atque in profundae fabulae opiniones et tenebras ignorantiae errabundi resiliunt. Quorum animi inopia pie permotus, navem eis de exsilio ad patriam opimis opibus instruxi, et scalam congruis gradibus ordinabiliter disparatam de caeno ad coelum erexi. Quam si rite scandere contendunt, regem gloriae in decore suo videbunt. Unde si videtur, libellus Scala coeli vocetur. Porro istud opusculum ven. Leopoldo, qui ex mox citato suae Carthusiae codice, lectu sane quam difficili eruit, acceptum referendum esse, lectorem jam monuimus. Idem in donatione Heinrici monachi Gottwicensis his verbis recensetur: Neocosmus de sex primis diebus. Scala coeli de tribus coelis. Gemma animae, etc. Sed horum nihil amplius in bibliotheca Gottwicensi restat.

15. De Anima et de Deo quaedam ex S. Augustino excerpta, et sub dialogo exarata. Hic Dialogus in codice Mellicensi membraneo, lit. P. 40 signato, et circa duodecimum saeculum collecto superest, id quod nos non nisi post excusum secundum tomum deprehendisse serio dolemus. Ast illi suus locus in sequentibus voluminibus erit, in quibus etiam liber amplus theologicarum Quaestionum de limbo Patrum, inferno, coelo, etc., indidem depromptus comparebit, quem tum ob similitudinem styli, tum ob opinionum consensionem ejusdem Honorii esse non dubitamus. Interim ordinem et initium Dialogi de anima et de Deo cape. Primo plusculae veterum sententiae de natura animae ponuntur, ex Cassiodoro, ut scriba in margine notat, aliisque decerptae. Incipit prior: Anima hominis proprie dicitur, non etiam pecudum, quia illorum vita in sanguine noscitur constituta, etc. Tum sequitur Honorii praefatiuncula: Quae de opere beati Augustini decerpsi, studiosis, quibus libri desunt, stylo tradere curavi. Demum dialogum orditur D. in hunc modum: Saepius mihi de anima cogitanti, et unde vel quid vel qualis, vel quanta sit, penitus ignoranti, rogo, ut, quae Deo inspirante de his sentis, pandas sciscitanti. Respondet M. Ad hoc negotium non ero imparatus, quia frequenti meditatione in hoc sum occupatus, etc. Quae omnia lectori perspectiora in ipsa editione reddentur.

16. Expositionem totius Psalterii cum canticis miro modo. Ita enim hunc locum interpungendum esse docet ms. cod. Mellic. L. 52, non: Expositionem totius Psalterii cum canticis. Miro modo Cantica canticorum exposuit, etc., ut habet novissima editio Fabriciana. Exstat haec amplissima Honorii Expositio in duobus Monseensis seu Lunaelacensis bibliothecae voluminibus chartaceis in fol., in quibus opus Honorii solitarii, viri religiosi explicit anno 1438, et in codice membraneo Claustroneoburgensi, manu saeculi decimi tertii conscripto, in quo Incipit prologus Honorii solitarii viri religiosi. Christiano Patri, etc. Et in tribus membraneis voluminibus in fol. eadem aetate perscriptis, bibliothecae Mellicensis, quorum primum lit. h. 54, alterum J. 45, ultimum J. 14, signatum est. Specimen quoddam hujus Honoriani Commentarii ex codice Gemnicensi quadringentorum annorum habes, id est: Praefationem, Expositionem psalmi I, L, LI, C, CI, et CL; quae si viris doctis non displicuerint, fortassis non deerit qui ad integri operis editionem se accingat. Caetera quae in Mellicensibus codicibus observatu digna sunt, adnotantur ibidem.

17. Cantica canticorum, ita ut praeexposita [(52) 1Kb] non videantur. Expositio Cantici canticorum dudum typis exscripta est, sed sine prologo, quem tandem ex codice Signiacensi cl. P. Edmundus Martene in Thesauri novi Anecdotorum tomo I, col. 363 publicavit. Porro ex eo fides codicum Mellicensium, in quibus Honorius Expositionem Psalmorum Chunoni abbati dicat et inscribit, comprobatur, mutuoque ab his quem illud C. in prologo Cantici canticorum notet, innuitur. Ast cujus monasterii abbas ille Chuno fuerit, adhuc incognitum manet. Prologus in Cantica a Marteneo editus etiam exstat in codice ms. canoniae Dorotheanae, chartaceo, in fol., trecentorum annorum, Zwetlensi, et Axpacensi.

18. Evangelia quae B. Gregorius non exposuit. Hoc opus in nulla hactenus bibliotheca vidimus.

19. Clavem physicae de naturis rerum. Sunt qui putent hoc Honorii opus idem omnino esse ac ejusdem editos libros IV de mundi philosophia. Sed codex monasterii Zwetlensis aliud nos docet, in quo isthaec notantur: Iste liber dicitur excerptus ab Honorio solitario de quinque libris cujusdam Chrisotomii. Tum: Incipit prologus in Clavem physicae. Cum multos mente intuear, etc. Codex est quingentorum annorum, signatus num. 261. Itaque Clavis physicae Honorii adhuc inedita est, sed a nobis tandem in sequentibus tomis in lucem vindicanda [(53) 1Kb] . Quod jam factum esset, nisi cruditorum virorum opinatio nobis impedimento fuisset. Vide Bibliothecae SS. PP. Coloniensis tom. XII, part. I, pag. 929.

20. Refectionem mentium de festis Domini et sanctorum. Latet adhuc opus. Exstitit olim in monasterio Gottwicensi, ut constat ex donatione Heinrici monachi, ubi inter alia Honorii opuscula Refectio mentium, in quo sermones ad fratres in capitulo, collocatur. Trithemius De script. eccles., c. 357, male hoc opusculum vocat Refectionem mensium, nisi forte is merus error typographicus sit, quem tamen recentiores editiones retinuerunt.

21. Pabulum vitae de praecipuis festis. Id nullibi adhuc nobis occurrit. In donatione Heinrici una cum aliis [Col. 0033] Honorii libris monasterio Gottwicensi confertur Pabulum vitae, in quo sermones in festis diebus. Sed Gottwicense exemplum deperiit.

22. Libellum de luminaribus Ecclesiae. Is simplici plus vice typis excusus est, tametsi correctior et castigatior editio ab omnibus merito flagitetur. Egregius est codex Mellicensis L. 52, in folio, a Wolfgango de Emerstorf de veteri exemplari, ut ait, descriptus. Alius ejusdem Mellicensis monasterii codex est in 4, K. 24, ejusdem aetatis, puta saeculi decimi quinti.

Atque haec sint ad catalogum operum quem ipse Honorius concinnavit, animadversa. Quia vero, ut supra scripsimus, post opus De luminaribus Ecclesiae is alia plura opuscula in lucem edidit, eorum etiam elenchum, quatenus quidem licet, attexemus.

23. De X plagis Aegypti spiritualiter. Opusculum hoc perbreve sub Honorii nomine habetur in membraneo codice Gemnicensi, quem saeculo decimo quarto pereleganter exaratum esse V. P. Leopoldus testatur.

24. Scala coeli minor. Desideratur nomen Honorii in codice chartaceo Gemnicensi in folio annorum trecentorum. Nec opusculum Honorio tribuit P. Leopoldus nisi conjectando. Nobis id nihil aliud quam sermo quidam videtur.

25. Liber duodecim quaestionum. Praecipua harum quaestionum est: Num sanctus archangelus Michael beato Petro apostolo, an Petrus Michaeli praecedat? Honorius primas defert beato Petro c. 6, ubi haec ejus verba legas: Igitur quantum ordo seraphin praecellit dignitate ordinem archangelorum, tantum praecellit Petrus princeps apostolorum Michaelem unum de ordine archangelorum. Hinc est quod Roma caput mundi Petro apostolo, non Michaeli archangelo primatum regiminis obtulit, et universa Ecclesia per orbem non solum in privatis locis, sed etiam in praecipuis urbibus episcopalem sedem Petro contulit. Ita Honorius. Opusculum in publicum emergit ex ms. cod. Gemnicensi quadringentorum annorum.

26. Quaestiones VIII de angelo et de homine. Erutae sunt ex laudato ejusdem Carthusiae ms. codice. Porro hae quaestiones non sunt de nihilo, sed earum quaedam res apud gravissimos auctores hodieque controversas attingunt, cujusmodi illa est: Cur Deus quosdam innocentes, videlicet infantes, quos unda baptismatis non regeneravit, in miseria relinquat? Quod Honorius ait non plus a nobis posse investigari, quam illud possit indagari: cur angelos non fecerit archangelos, vel illos non fecerit thronos, vel feminas non fecerit viros, vel bestias non fecerit aves, vel cur pavoni tantum decorem pennarum prae caeteris avibus dederit, et multa his similia. Omnia enim, quaecunque voluit, fecit et facit. Haec Honorius prudenter sane ac sobrie.

27. De animae exsilio et patria, alias De artibus. Libellum hunc idem nobis codex Gemnicensis bibliothecae suggessit, curante P. Leopoldo, cujus benevolentia et studio etiam sequentia omnia consecuti sumus. Eum Honorius cuidam Thomae dicavit, cui librum quoque XII Quaestionum, numero 25 relatum, inscripsit. Argumentum totum asceticum est, quod vel solis inspectis capitum, in quae id divisimus, summariis complecteris.

28. De libero arbitrio. Libellus hic ab altero Honorii opusculo De libero arbitrio, quod inevitabile dicitur, penitus diversus est, tametsi doctrina utrisque contenta fere eadem sit. Eum Honorius nuncupat Godschalco cuidam, fide et opere sudanti in sancto proposito, verbo et exemplo gregi Christi praeposito, quae innuere videntur, Godschalcum abbatis munere alicubi functum fuisse. Opusculum in codice Gemnicensi quadringentorum annorum auctoritates Patrum Ambrosii, Augustini, Fulgentii, etc., excipiunt, ex quibus, ni fallimur, manifestum est Honorium in doctrina de libero arbitrio nihil aliud sentire aut tradere voluisse, nisi quod a majoribus traditum accepisset.

29. De vita claustrali. Opusculum sub Honorii nomine una cum aliis certissimus ejusdem lucubrationibus comparet in codice Gemnicensi, in 8o, quem ven. Bertholomaeus, Carthusianus Gemnicensis, et anno 1459 prior Carthusiae Eysbacensis, exaravit.

30. De philosophia mundi lib. IV. Exstant in Bibliothecis Patrum.

31. De solis affectibus seu affectionibus lib. I. Hunc male confundi cum Scala coeli de gradibus visionum, ex iis constat quae ad numerum seu potius opusculum 14 adnotavimus.

32. Series Romanorum pontificum. Exstat in Patrum Bibliothecis.

33. De haeresibus lib. I. Ibidem habetur. Manuscriptus multoque emendatior exstat in codice Mellic. Wolfgangi de Emerstorf, notato lit. L. 52, ex veteribus exemplaribus exscripto.

34. Quaestiones et ad easdem responsiones in duos Salomonis libros, Proverbia et Ecclesiasten. Vide in Bibliothecis Patrum.

35. De Anima lib. I. Ita Trithemius De script. eccles., cap. 357. Sed vitioso codice deceptum virum magnum fuisse, non dubitemus. Est itaque Honorii liber de anima nullo modo distinctus ab ejusdem libello de anima et de Deo ex S. Augustino, quem more dialogi exaratum in bibliotheca Mellicensi asservari super num. 15 diximus.

36. Dialogus ex opusculis Augustini lib. I. Ita iterum Trithemius, quem falsum esse paulo ante dicta demonstrant. Nempe ex uno eodemque Honorii opere tria procudit Trithemius.

37. Epistolarum ad diversos lib. I, secundum eumdem Trithemium. At de iis nos adhuc nihil videmus.

38. Suum quid virtutis de virtutibus et vitiis. Hoc quid monstri sit, nondum assecuti sumus. Quidquid id tamen operis fuerit, certe inter Honorii, ni fallimur, opuscula in donatione Heinrici monachi hoc modo exprimitur. Quae donatio quoniam in illustratione Honorii lucubrationum insigni nobis usui fuit, aliaque continet quae veterum opusculis lucem afferre possunt, eam integram hoc loco exhibere non gravabimur.


Isti sunt libri quos Frater Heinricus huic (Gottwicensi) contulit Ecclesiae.

Psalterium insigniter expositum. Cantica canticorum mirabiliter exposita. Matthaeus glosatus. Apocalypsis exposita. Item Cantica canticorum cum glosis. Clavis physicae, scilicet liber de Perifision excerptus. Speculum Ecclesiae, in quo sermones dulcissimi ad populum. Refectio mentium [(54) 1Kb] , in quo sermones ad fratres in capitulo. Pabulum vitae, in quo sermones in festis diebus. Elucidarium bene correctum. Offendiculum de incontinentia sacerdotum. Eucharistion de corpore Domini. Neocosmus de sex primis diebus. Scula coeli de tribus coelis. Gemma animae de divinis sacramentis. Sacramentarium de mysteriis. Summa totius, in quo chronica ab initio mundi usque ad nostra tempora. Imago mundi in quo totus mundus describitur. Summa gloria de Apostolico et Augusto. Suum quid virtutis de virtutibus et vitiis. Sigillum sanctae Mariae, in quo Cantica ad personam sanctae Mariae exponuntur. Cognitio vitae. Inevitabile, in quo de libero arbitrio et praedestinatione et gratia Dei disputatur. Anshelmus De libero arbitrio. Eucherius De Hebraicis nominibus. Isidorus breviter [Col. 0035] super totam Bibliothecam. Item sententiae Isidori de utroque Testamento. Thimeus Platonis. Bucolica Virgilii. Theodolus. Musica Odonis. Serenus De medicina arte, in quo excerpta Bedae de Gallieno et Ipocrate. Abacus Gerlandi. Priscianus abbreviatus. Abbo De regulis. Focas De arte grammatica. Item libellus De penultimis. Libellus versuum. Rhetorica Alerani. Excerpta de Martiano. Priscianus constructionum, in quo et exemplar metrorum. Liber orationum. Liber De luminaribus Ecclesiae, id est de scriptoribus ecclesiasticis. Liber, in quo sanctae cantilenae. Excerpta de libris S. Augustini de Deo et anima. Quaestiones diversae. Glosae diversae. Computus Dionysii Graece, in quo abacus et mappa mundi. Martyrologium, in quo diversae paginae computi. Rodale, in quo septem liberales artes depictae. Item rodale, in quo Trojanum bellum depictum. Item Rodale, in quo varia pictura. Item Quaternio devictus. Hucusque Donatio Heinrici in membraneo codice Gottwicensi in folio, manu saeculi duodecimi.





IV
FABRICIUS, Biblioth. med. et inf. lat., t. III, p. 277.

Honorius, Gallus, Augustodunensis, in Burgundia presbyter et scholasticus, circa annum 1130, Solitarii etiam nomine venit in veteri codice Gemmae animae Ambrosiano, quem inspexit Mabillonius, pag. 14 Itineris Italici, et in Gothano commentariorum in Cantica, de quo D. Salomon Ernestus Cyprianus in Catalogo mss. Gothanorum, pag. 101, nec non, teste Bernhardo Pezio, in codice Zvetlensi Clavis Physicae de naturis rerum, et alio Mellicensi utroque 500 annorum libro, cui titulum Inevitabile Honorius imposuit. Quid quod inclusi venit nomine in editione Norimbergensi Imaginis mundi an. 1491? Effigies ejus veteri codice librorum IV De philosophia mundi, praemissa Diario theologico Germanico Unschuldige Nachrichten von Alten und Neven Theologischen Sachen, an 1718. Catalogum scriptorum suorum sive ipse texuit, sive, quod magis credo, amicus ejus subjecit libro quarto De luminoribus Ecclesiae, capite ultimo, quem cum observationibus meis subjiciam, collatis etiam iis quae laudatus Pezius in dissertatione isagogica ad tomum secundum Anecdotorum erudite observavit.

1. Elucidarium in tribus libellis, primum de Christo, secundum de Ecclesia, tertium de futura vita distinxit. Prodiit Promtuarium hoc sive Elucidarium sub Anselmi nomine Parisiis 1560, 8o, atque inter Anselmi Cantuariensis Opera. Alii Guibertum [(55) 1Kb] Novigentinum, alii Guilelmum Coventriensem Carmelitam, alii Augustinum ipsum voluere auctorem. Huic Elucidario an. 1393 Elucidarium Elucidarii opposuit Nicolaus Eymericus. Vide Jacobum Quetif tomo I, pag. 711 seq. Versionem Germanicam Elucidarii an 1414 scriptam vidit Pezius in bibliotheca Mellicensi.

2. Libellus De sancta Maria, qui Sigillum S. Mariae intitulatur, expositio allegorica in Cantica canticorum, in Bibliothecis Patrum Colon. tom. XII, et Lugd. tom. XX, pag. 1217, ex editione Colon. 1540, 8o.

De praedestinatione et libero arbitrio, qui Inevitabile dicitur. Dialogum hunc edidit Georgius Cassander, Colon, 1552, 8o, unde recusus in Cassandri operibus pag. 623-639, atque inde ex Joannis Conen, in Cassandri manes injurii editione Antwerp. 1620-1624, 8o, in Bibliothecis Patrum, Paris. tomo IX, Coloniensi tomo XII, et in supplemento an. 1622, et Lugdunensi tomo XX, pag. 1128.

4. Libellus Sermonum, qui Speculum Ecclesiae nuncupatur. Prodiit edente Joanne Dietenbergio Coloniae 1531, 8o, cum Feliciarii (ita vitiose expressum pro Caesarii) sermonibus.

5. De incontinentia sacerdotum, qui Offendiculum appellatur. Non exstat.

6. Summa totius, de omnimoda historia. Videri possit diversum ab hoc esse, pro eodem habitum a Possevino breve De aetatibus mundi Chronicon, ab orbe condito ad auctoris tempora, quod libri quinti locum occupat inter septem Honorii libros, editos Basileae 1544, 8o et cum libro De temporibus (infra num. XII) tertius liber est in Imagine mundi, edita Spirae 1583, 8o. Iidem videntur quos in bibliotheca Caesarea exstare testatur Lambecius, II, pag. 3 et 70. Honorii De mundo et temporum et rerum ad Conradum III, sive annum Christi 1137, successione libri III. Certe nondum hactenus in lucem prolata est, quae ab Arnoldo Wion tomo I Ligni Vitae, pag. 426, inter Honorii scripta memoratur Summa Historiarum, sive Chronicorum, magnum opus; erat olim apud Lazium, sed nunc est in bibliotheca imperatoris, Viennae mss. Haec est Chronica solemnis laudata Theodorico Engelhusio, desinens in Lucio III sive in anno 1181.

7. Gemma animae, de divinis officiis, de officio Missae, de ministris Ecclesiae, de horis canonicis et totius anni solemnitatibus et cerimoniis. Lips. 1514, 4o, recusum in Speculo antiquae devotionis, Colon. 1549, fol., vulgato per Joannem Cochleum cum Amalario, Walafrido Strabone, Liturgia Basilii ex veteri versione, Expositione Missae, et scriptore Vitae S. Bonifacii martyris et catalogo episcoporum atque archiepiscoporum sedis Moguntinae. Deinde inter ejusdem argumenti scriptores Colon. 1568, Rom. 1590, Paris. 1610, fol., et in Speculo missae Venet. atque in Bibliothecis Patrum Colon. tom. XII, Lugd. tom. XX. Citatur a Theodorico Engelhusio.

8. Sacramentarium, de sacramentis, sive de causis et significatu mystico rituum divini in Ecclesia officii, quod Honorius profitetur se collegisse ex sanctorum scriptis, ut quibus deest librorum copia, per hoc compendium illorum sublevetur inopia. Primus edidit vir celeber. Bernardus Pez tom. II. Anecdot., p. 249-545.

9. Neocosmus de primis sex diebus. Hoc est Hexameron quod ab eodem Pezio vulgatum habemus tom. II Anecdotorum, pag. 71-88.

10. Eucharisticon de corpore et sanguine Domini, sive Eucharistion, quod interpretatur bona gratia: idem laudatus Pezius edidit tom. II Anecdot., pag. 349-362.

11. Cognitio vitae de Deo et aeterna vita. Exstat in appendice Operum S. Augustini, edit. Benedictin., tom. VI, edit. Amst., p. 649. Sub Augustini nomine de S. Trinitate ex libro occurrit ex hoc libro fragmentum Graece cum Latina versione editum Basil. 1678, 8o, a Joanne Leunclavio post Legationem Manuelis Comneni ad Armenios, p. 584-599.

12. Imago mundi de dispositione orbis. Prodiit in duos divisa libros (1 de globo totius mundi, et 2 de [Col. 0037] temporibus, mathesis sive institutio). Primus inter libros septem Basil. 1544, 8o, sed jam ante cum libro secundo de temporum differentia et tertio de rerum successione usque ad annum Christi 1137 prodiit sub nascentis typographiae initia sine loco et anno [(56) 1Kb] in fol. et Norimb. 1491, fol., Basil. 1497, 4o, et Spirae 1583, 8o, et sub Anselmi nomine Basil. 1497, 4o, et in Bibliothecis Patrum Colon. tom. XII, et Lugd. tom. XX, pag. 964.

13. Summa gloria et Apostolico et Augusto, sive de praecellentia sacerdotii prae regno, in Bernardi Pezii tom. II Anecdot., p. 179-198.

14. Scala coeli de gradibus visionum. Scala major, Dialogus de ordine cognoscendi Deum in creaturis per gradum triplicem, corporalem, spiritualem et intellectualem. In Bernh. Pezii Anecdotis, t. II, p. 157-170; et Scala minor de gradibus sive virtutibus charitatis, id pag. 173-176.

15. De anima et de Deo quaedam de Augustino excerpta, sub dialogo exarata. Hoc in codice Mellicensi serius repertum, deinceps publicaturum se laudatus Pezius recepit, qui notat ex uno hocce scripto duo fecisse Trithemium cap. 357, unum de anima, et alterum, dialogum ex opusculis Augustini.

16. Expositio totius Psalterii cum Canticis, miro modo [(57) 1Kb] , ad Cunonem abbatem. Ex hac praefationem cum expositione psalmi X, LI, LI, C, C, CL, edidit Pezius tom. II Anecdot., p. 97-154, ubi notat Honorium finito Psalterio exposuisse etiam Cantica quae in laudibus quotidie dicuntur, uti et Cantica: Benedictus, Magnificat. Nunc dimittis, Orationem Dominicam et Symbolum apostolorum. In praefatione Honorius ait Psalterium se Gallicum, non Romanum explanaturum: quia in nostris Ecclesiis psallimus. Est autem Gallicum Psalterium, quod a LXX Interpretibus [(58) 1Kb] est translatum: Romanum autem quod a Symmacho vel nescio a quo alio est interpretatum.

17. Cantica canticorum exposuit ita ut prius exposita non videantur. Commentarium hunc primus edidit Andreas Schottus in Bibliotheca Patrum, Colon. 1618, recusum in aliis editionibus, ut Lugd. tom. XX, p. 1153-1217. Prologus brevis vulgatus ab Edmundo Martene tom. I Anecdotorum, p. 363 seq.

18. Evangelia quae B. Gregorius non exposuit. Nusquam exstat.

19. Clavis physicae de naturis rerum, excerptus de quinque libris cujusdam Chrysostomii. Incipit: Cum multos mente intuear. Opus hoc diversum a quatuor libris De mundi philosophia, editurum se pollicitus est clarissimus Pezius.

20. Refectio mentium [(59) 1Kb] de festis Domini et sanctorum. Non exstat.

21. Pabulum Vitae, de praecipuis festis. Non exstat.

22. Liber de luminaribus Ecclesiae, in quatuor libellos distributus, quorum primum ex Hieronymo, ex Gennadio secundum, tertium ex Isidoro contraxit Honorius, quartum vel ipse addidit, vel ex Beda aliisque collegit. Hic sextus est inter libros septem, editos Basil. 1544, 8o. Deinde cum Hieronymo, Gennadio, Isidoro, Sigeberto et Henrico Gandavensi, curante Suffrido Petri Col. 1580, 8o, et in Auberti Miraei Bibliotheca Ecclesiastica, Antw. 1639, quam cum auctario recudendam dedi Hamb. 1718, fol. Denique in Bibliothecis Patrum.

Praeter haec Honorio ipsi, vel ejus amico memorata, referre deinceps juvat et haec edita quidem:

De philosophia mundi libros IV, qui locum tertii occupant in septem libris Honorii editis Basil. 1544, 8o, recusi etiam in Bibliothecis Patrum.

De solis affectibus, inter eosdem septem liber quartus pag. 277, Basil. 1544, 8o, in Patrum Bibliothecis.

De haeresibus librum in eadem Basileensi sylloge septimum, et in Bibliothecis Patrum, et Helmstadii 1611, 4o, cum Harmenopuli, Graeci scriptoris Catalogo haeresium et Fidei professione, Latine.

De decem plagis Aegypti, spiritualiter. Edidit Bernardus Pez tom. II Anecdotorum, pag. 91-94.

Librum XII Quaestionum ad Thomam. Ibid,. p. 201-212, ubi inter alia capite 6, pag. 208, legas haec verba - Quantum ordo seraphim praecellit dignitate ordinem archangelorum, tantum praecellit Petrus, princeps apostolorum, unum de ordine archangelorum.

Librum VIII Quaestionum de angelo et homine. Ibid., pag. 215-224.

Libellum de animae exsilio et patria, alio titulo De artibus, quas sub decem civitatum describit imagine, grammatica, rhetorica, dialectica, arithmetica, musica, geometria, astronomia, physica, mechanica, oeconomica. Ibid., pag. 227-234.

Libellum de libero arbitrio, ad Gotschalcum (longe diversum ab altero ejusdem argumenti de quo supra num. 3). Ibid., p. 237-246. Afferuntur loca ex Ambrosio, Anselmo, Augustino, Fulgentio, Gregorio Magno, Joanne Chrysostomo, Isidoro et Petro (Damiani).

Quaestiones et ad easdem Responsiones in duos Salomonis libros, Proverbia et Ecclesiasten. Colon. 1540, 8o, atque in Patrum Bibliothecis.

Seriem Romanorum pontificum, quorum amplius XXX martyrio sunt coronati. Occurrit in iisdem Bibliothecis Patrum, ut t. XX Lugd., pag. 1026-1027.

Nusquam exstant liber epistolarum ad diversos, cujus meminit Trithemius: neque Suum quid virtutis, de virtutibus et vitiis, quod apud Pezium nominatur inter libros Honorii quos frater Henricus olim Gotwicensi contulit Ecclesiae, sed temporum injuriae abstulerunt.

Videtur nescio quod opus quoddam suum notare Honorius ante prologum in Gemmam animae ita scribens (tom. XX Bibliothecae Patrum Lugd., pag. 1046): Postquam Christo favente, pelagus Scripturae prospero cursu in summa totius transcurri, atque naufragosam cymbam per syrtes et piratas multo sudore evectam vix ad optatum littus appuli, rursus habitatores Sion me in fluctus cogitationum intruditis, etc.

Ad Glossulas suas super Platonem remittit lectorem lib. I De philosophia mundi, cap. 15. Id. p. 999.

Honorius Augustodunensis. Libellus De gemma animae inscriptus exstat apud me in ms. codice veteri membranaceo, multisque variantibus lectionibus ab editis discrepat, quare non inanem operam daturum credo illum, qui ad veteres mss. codices recensitum opusculum istud recuderet. Atque in primis animadvertisse juvat in codice illo ms. inscribi opusculum illud non quidem ut in editis Gemma animae, sed Gemma Ecclesiae. Tum in ipso priori operis capite additamenta quaedam occurrunt non spernenda; etenim post illud verbum prodesse, additur in nostro: quatenus memoriam tui omnium orationibus juqiter liceat interesse, etc. MANSI.





V.
(Bibliotheca Veterum Patrum, ed. Lugdun., t. XXI, p. 963.)
[Col. 0039]

Antonius HIERAT pio lectori salutem.

Damus en, Lector, uno fasce publici boni gratia colligata Honorii Augustodunensis, quae quidem ad nos exstant, Omnia, recensita nunc demum a P. Schotto Soc. Jesu, amico nostro singulari, etsi membranis antiquis calamo exaratis hic destitueretur. Sed quid Basileae primum typis Cratandri ex parte ea in lucem protulit, is quatuor se nactum codices perantiquos Imaginis mundi, eosque invicem commisisse profitetur. Altera vero editio, quadragesimo post anno secuta, ejus saeculi anno octogesimo quarto post millesimum quingentesimum, Spirae Nemetum Bernadi Albini typis, ea longe et emendatior fuit et locupletior uno libro. Hoc opus video etiam a Joan. Trithemio abbate Spanheimensi Hugoni Victorino attribui; non nemo Anselmo Cantuariensi ascribit: forte quod eadem tractantes titulum suae Cosmographiae tribuerint eumdem. Adhaec Inclusi, alii Solitarii dant cognomentum; plerique presbyteri, ut eumdem esse equidem opiner. Tertio denique pedatu accessit nostrae editioni ejusdem Honorii Gemma animae, seu De divinis officiis, rituque sacrificii missae libri quatuor, in quibus et de horis agitur canonicis: quos libros auctor Honorius libro De luminaribus Ecclesiae, seu ecclesiasticorum Scriptorum extremo, suas enumerans vigilias, pro suis agnoscit; et principium de more Trithemius, ut legitimum, commemorat. Exiit hoc opus Lipsiae quondam anno ejus saeculi quarto decimo post millesimum quingentesimum; et nuper Lutetiae vulgatum in Liturgicis nihilo emendatius, cum tertia Veterum Patrum Bibliothecae editione. Nos universa edita conjunximus, ut vides, et paulo quam antea meliora fecimus, imo et locupletoria. Accessere etenim in Proverbia et Ecclesiesten Comment. et in Cantica canticorum.



HONORII AUGUSTODUNENSIS OPERUM PARS PRIMA DIDASCALICA ET HISTORICA.




[Col. 0039]
DE PHILOSOPHIA MUNDI LIBRI QUATUOR.
(Bibliotheca vet. Patrum, Lugdun. edit., tom. XXI, pag. 995.)
(G)*



INCIPIUNT CAPITULA.


LIBER PRIMUS.
[Col. 0039A]
    CAP. I. Quid sit philosophia.
    CAP. II, III. Quae sunt et non videntur, et quae videntur.
    CAP. IV. Quid sit perfecte aliquid cognoscere.
    CAP. V. Quibus rationibus probetur Deum esse.
    CAP. VI, VII. Quare Pater dicatur potentia, Filius Sapientia.
    CAP. VIII. De genitura Filii.
    CAP. IX. Quare Spiritus sanctus voluntas dicatur.
    CAP. X. Cur a Patre et Filio procedat.
    CAP. XI. De coaeternitate ipsorum.
    CAP. XII. Quare uni personae quaedam attribuantur, cum sine alia nihil operetur.
    CAP. XIII. Cur Filio incarnatio attribuatur?
    CAP. XIV. Cur Spiritui sancto peccatorum remissio?
    CAP. XV. De anima mundi, quae?
    CAP. XVI. Quid sit coeleste animal et aethereum?
    [Col. 0040A] CAP. XVII. Quid aereum.
    CAP. XVIII. Quid humectum.
    CAP. XIX. Utrum corpora sint vel spiritus angeli?
    CAP. XX. De daemonibus.
    CAP. XXI. De elementis multa.
    CAP. XXII. De creatione piscium et avium.
    CAP. XXIII. De creatione caeterorum animalium et hominis, et quo tempore facta mundi creatio sit.




LIBER SECUNDUS.
    CAP. I. Quid sit aether, et ornatus illius.
    CAP. II. Quod aquae congelatae super aethera non sint.
    CAP. III. Quid illud: Divisit aquas quae sub firmamento sunt.
    CAP. IV. Quod super aethera nihil videatur.
    CAP. V. Quot modis auctoritas loquatur de superioribus
    [Col. 0041A] CAP. VI. De firmamento et stellis.
    CAP. VII. De infixis stellis, utrum moveantur.
    CAP. VIII. Quot circuli dicantur esse in firmamento.
    CAP. IX. Qui sint visibiles.
    CAP. X. Ubi incipiat Galaxias.
    CAP. XI. De zodiaco, et unde dicatur.
    CAP. XII. De dispositione signorum.
    CAP. XIII. De invisibilibus circulis.
    CAP. XIV. De duobus coluris.
    CAP. XV. De horizonte et meridionali circulo.
    CAP. XVI. De motu firmamenti et de polis.
    CAP. XVII. De Saturno, et quare aliqua stella dicatur frigida, et quot modis nomina qualitatum rebus attribuantur.
    CAP. XVIII. De Jove.
    CAP. XIX. De Marte.
    CAP. XX. De Venere.
    CAP. XXI. Eadem stella Lucifer et Hesperus quomodo eadem.
    [Col. 0041B] CAP. XXII. De Mercurio.
    CAP. XXIII. De statu et retrogradatione praedictarum stellarum, et solem esse sub Mercurio et Venere, et de circulis ipsorum.
    CAP. XXIV. Quando circuli Veneris et Mercurii liberius appareant.
    CAP. XXV. Utrum planetae moveantur cum firmamento vel contra.
    CAP. XXVI. Quare sol oblique moventur, et de hieme et vere.
    CAP. XXVII. Unde altius moveatur infirmi in vere et in autumno, et de quatuor anni temporibus.
    CAP. XXVIII. Quid sit naturalis et usualis dies.
    CAP. XXIX. Unde inaequalitates et aequalitates dierum.
    CAP. XXX. Unde eclipsis sit, et quod singulis mensibus non contingat.
    CAP. XXXI. Quare luna non habeat splendorem et calorem, et de novilunio et plenilunio.
    [Col. 0041C] CAP. XXXII. De eclipsi lunae, et quare singulis mensibus non contingat, et de figuris umbrarum.




LIBER TERTIUS. DE METEOROLOGICIS.
    CAP. I. De aere.
    CAP. II. Qualiter quinque zonae sint in aere.
    CAP. III. Quae diversitates ex aere in terra sint.
    CAP. IV. Unde sint pluviae.
    CAP. V. Quare solis radii et calor ad terram tendant.
    CAP. VI. Quare sol calefacit terram, et non ignis superior.
    CAP. VII. Quod ante finem mundi guttae sanguinis cadent, vel quare dicatur sanguinem pluere.
    CAP. VIII. Unde grando et nix.
    CAP. IX. Quare nives nunquam contingant aestate, cum in ea contingat grando.
    CAP. X. De tonitruis et fulminibus.
    [Col. 0041D] CAP. XI. Quare in sola aestate contingant fulmina.
    CAP. XII. De eo quod stellae videntur aliquando cadere.
    CAP. XIII. Quod cometa non sit stella.
    CAP. XIV. De refluxionibus Oceani.
    CAP. XV. De ortu ventorum.
    [Col. 0042A] CAP. XVI. Unde quaedam aqua dulcis, quaedam salsa.
    CAP. XVII. Quod aqua celata et attenuata fontes dulces gignat.
    CAP. XVIII. Unde putei habeant humores.
    CAP. XIX. Unde aqua putei et fontis in aestate sit frigida, in hieme calida.
    CAP. XX. Unde exustio, vel diluvium.
    CAP. XXI. Unde sit quod in lunatione modo crescunt humores, modo decrescunt.




LIBER QUARTUS.
    CAP. I. De terra et mundo.
    CAP. II. De diversis qualitatibus.
    CAP. III. De habitatoribus ejus.
    CAP. IV. De terminis Asiae, Africae et Europae.
    CAP. V. Unde in quibusdam montibus perpetuae sint nives.
    CAP. VI. Quas qualitates ontrahat terra ex diversis [Col. 0042B] ventis.
    CAP. VII. De insertis arboribus.
    CAP. VIII. Quid sit sperma.
    CAP. IX. Quare in pueritia coitus non contingat.
    CAP. X. De matrice.
    CAP. XI. Quae sit causa sterilitatis.
    CAP. XII. Si aliqua nolens possit concipere.
    CAP. XIII. De superfluitatibus.
    CAP. XIV. Quare homo cum natus est non graditur.
    CAP. XV. De formatione hominis in utero.
    CAP. XVI. Unde puer pascatur in utero.
    CAP. XVII. De nativitate et quare nati in septimo mense vivant.
    CAP. XVIII. De infantia et sensu.
    CAP. XIX. De digestionibus et lapide urinae.
    CAP. XX. Quod homo naturaliter sit calidus et humidus, et unde longus et parvus, aracilis et arossus.
    CAP. XXI. De somno.
    [Col. 0042C] CAP. XXII. Unde somnia, et de animali et spiritali virtute.
    CAP. XXIII. De capite.
    CAP. XXIV. De cerebro.
    CAP. XXV. De oculis.
    CAP. XXVI. Qualiter visus fiat.
    CAP. XXVII. De contuitione, et intuitione.
    CAP. XXVIII. De auditu.
    CAP. XXIX. Quid sit anima.
    CAP. XXX. Quae actiones sint animae et corporis.
    CAP. XXXI. Quomodo motus corporis contingant.
    CAP. XXXII. Qualiter anima sit in homine.
    CAP. XXXIII. De tempore conjunctionis illius cum corpore.
    CAP. XXXIV. De virtutibus, seu potentiis animae.
    CAP. XXXV. Quare non discernat et intelligat infans.
    CAP. XXXVI. De juventute et senectute.
    CAP. XXXVII. Qualiter potissimum magister sit quaerendus.
    [Col. 0042D] CAP. XXXVIII. Qualem esse discipulum oporteat.
    CAP. XXXIX. Qualis complexio doctrinae sit conveniens.
    CAP. XL. Quae aetas, et quis dicendi terminus: quis et vitae.
    CAP. XLI. Quis sit ordo in discendo adhibendus.





LIBER PRIMUS.
[Col. 0041]


PRAEFATIO.
[Col. 0041D]

Quoniam, ut ait Tullius in prologo Rhetoricorum, »eloquentia sine sapientia nocet; sapientia vero sine eloquentia, etsi parum, tamen aliquid cum eloquentia [Col. 0042D] autem maxime prodest,« errant qui, postposita proficiente et non nocenti, adhaerent nocenti et non proficienti. Id namque agere est Mercurii et Philologiae conjugium [(60) 1Kb] , tanta cura virtutis et [Col. 0043A] Apollinis quaesitum, omnium conventu deorum approbatum, solvere. Id etiam est gladium semper acuere, sed nunquam in praelio percutere. Multos tamen nomen magistri sibi usurpantes, non solum hoc agere, sed etiam aliis sic esse agendum jurantes cognoscimus; nihil quippe de philosophia scientes, aliquid se nescire confiteri erubescentes, suae imperitiae solatium quaerentes, ea quae nesciunt, nullius utilitatis minus cautis praedicant. Sed, quia, ut ait Terentius: Non est mirum si meretrix impudenter agit [(61) 1Kb] , impudentia illorum postposita, de philosophia aliquid dicere proposuimus, ut diligentibus ipsam pro posse nostro proficiamus; non diligentes vero ad diligentiam excitemus. Incipientes igitur a »prima causa rerum Deo,« usque ad hominem continuabimus [Col. 0043B] tractatum, de ipso homine multa dicentes, illud autem principium dictionis ponentes, ut si aliquid in hoc opere imperfectum videatur, humanae imperfectioni deputetur; nec ideo, quod in eo utile erit, vituperetur. Neque enim propter unum male dictum, bona vituperanda, sicut nec propter bene dictum, mala laudanda. Quandoque enim vigilat Thersites et dormit Ulysses,

Atque operi longo fas est obrepere somnum [(62) 1Kb] .
De philosophia igitur tractare incipientes quid sit philosophia dicamus.



CAP. I.---Quid sit philosophia.

Philosophia est eorum quae sunt et non videntur et eorum quae sunt et videntur vera comprehensio.



CAP. II.---Quae sunt et non videntur.

[Col. 0043C] Sunt et non videntur incorporalia: Sensus enim extra subjectam materiam nihil potest.



CAP. III.---Quae sunt et esse videntur.

Sunt, et esse videntur corporalia, seu divinum, seu caducum habeant corpus. Corpora namque subjacent spiritui. Cum igitur in cognitione utrorumque sit philosophia, de utrisque disseramus, inchoantes ab eis quae sunt, et non videntur. Sunt autem haec; Creator anima mundi daemones, animae hominum.



CAP. IV.---Quid sit perfecte aliquid cognoscere.

Sed quoniam Creator omnibus prior est, omnia enim ab ipso habent existere, et ipse a nullo; ab ipso incipiamus. Sed quia dicunt sancti in hac vita [Col. 0043D] non posse Deum perfecte cognoscere, quid sit perfecte aliquid cognoscere, ostendamus, ut cognoscatur quia Creator in hac vita perfecte cognosci non possit. Undecim sunt quae inquiruntur circa unamquamque rem: An sit, quid sit, quantum sit, ad quid sit, quale sit, quid agat, quid in ipsum agatur, ubi sit, qualiter in locum situm sit, quando sit, quid habeat. Perfecte ergo aliquid cognoscere, est ista undecim de illo scire. Sed, quamvis sciamus Deum esse, quid sit perfecte non comprehendimus. Quantitas vero ejusdem, qui omnia implet, angustias nostri pectoris excedit. Relationi illius explicandae, humana sapientia deficit. Qualitates illius non comprehendimus; [Col. 0044A] actionibus ejus enarrandis infinitae linguae non sufficiunt. Quid in ipsum agatur, non potentia agentis, sed permissio est volentis. Ubi sit, supra omnia, infra omnia totus et integer? Qualiter in loco sit, qui localis non est. De tempore vero illius, qui ante omne tempus est. Quid habet, qui omnia palmo continet, nullus perfecte explicare potest. Nec ergo illum omnino ignoramus, quem esse scimus: nec perfecte cognoscimus, de quo praedicta ignoramus.



CAP. V.---Quibus rationibus probetur quod Deus sit.

Et quoniam diximus in hac vita sciri Deum esse; rationes quibus etiam incredulis hoc possit probari, aperiamus: scilicet per mundi creationem, et quotidianam dispositionem. Cum enim mundus ex contrariis [Col. 0044B] sit elementis calidis et frigidis, humidis et siccis; vel natura operante, vel casu, vel aliquo artifice, in compositione mundi illa conjuncta sunt, sed proprium est naturae semper contrarium fugere, et simile appetere: non ergo natura contraria elementa conjuxit. Casu vero conjuncta non sunt: si enim casus mundum operatus esset, quare domum vel aliquid tale, quod levius est non faceret? Iterum si casus mundum operatus fuisset, aliquae causae praecessissent mundum, quarum concursus operaretur illum. Est enim casus, inopinatus rei eventus, ex causis confluentibus. Cum ergo nihil praecessit mundum praeter Creatorem, casu non est factus mundus, igitur aliquo artifice. Artifex vero ille homo non fuit. Ante enim mundus est factus quam [Col. 0044C] homo; nec angelus quidem, cum angeli cum mundo creati sint. Deus igitur est qui mundum fecit.

Per quotidianam vero dispositionem, idem sic probatur. Ea quae disponuntur, sapienter disponuntur. Ergo aliqua sapientia: nihil enim sine sapientia, sapienter disponitur. Sapientia autem illa, vel divina, vel angelica, vel humana. Humana vero non est, quae res facit vivere et loqui. Nam, si humana sapientia formam hominis, vel alterius animalis operatur, motum illi et vitam conferre non potest. Angelica vero sapientia, quomodo angelos ipsos disponeret? Divina igitur sapientia est, quae hoc fecit. Sed omnis sapientia alicujus sapientia est? Est ergo, cujus est illa sapientia, nec idem est angelus [Col. 0044D] nec homo: Deus ergo. Sic per quotidianam disputationem pervenitur ad divinam sapientiam, per sapientiam ad divinam substantiam. Unde divina sapientia dicitur signaculum, et imago Divini tatis. In hac Divinitate omnium conditrice, et omnia gubernante, dixerunt philosophi inesse potentiam operandi, sapientiam, voluntatem. Si enim potuit et nescivit, quomodo tam pulchra fecit? Si iterum fecit et noluit, vel ignorans, vel coactus fecit. Sed quid ignoraret, qui etiam novit cogitationes hominum? quis cogeret illum qui omnia potest? Est ergo in Divinitate, potentia, sapientia, voluntas: quas sancti tres personas vocant, vocabula illis a vulgari, [Col. 0045A] propter affinitatem quamdam transferentes, vocantes potentiam divinam Patrem, sapientiam Filium, voluntatem Spiritum sanctum.



CAP. VI.---Quare potentia dicatur Pater.

Potentia dicitur Pater, quia omnia creat, et paterno affectu disponit.



CAP. VII.---Quare sapientia Filius.

Sapientia vero dicitur Filius a Patre ante saecula genitus, et tamen illi coaeternus: quia ut filius temporaliter est a patre, ita sapientia aeternaliter et substantialiter est a potentia.



CAP. VIII. De genitura Filii.

Et quoniam diximus Filium genitum a Patre, et tamen illi coaeternum esse, de illa genitura aliquid dicamus: illud ante orantes, ne si inveniatur illud: [Col. 0045B] Generationem ejus quis enarrabit? (Isa. LIII, 8) putetur nobis officere. Illud enim dictum est, non quia impossibile est, sed quia difficile est. Pater ergo genuit Filium, id est, divina potentia genuit sapientiam, quando providit qualiter crearet res, et creatas disponeret, et quia ante saecula hic providit, ante saecula sapientiam, id est, Filium genuit: et hic ex se, non ex alio, quia neque alicujus doctrina, neque usus experientia, sed propria natura hoc scire habuit, ex quo ante fuit, si fas est dicere, de aeterno, ex quo hoc scivit, non fuit quin ista sciret. Sic ergo aeternus est, quia sapientia aeterna est. Sic igitur Pater genuit Filium coaeternum, sibi consubstantialem.



CAP. IX.---Quare voluntas Spiritus sanctus.

[Col. 0045C] Voluntas vero divina dicitur Spiritus sanctus. Est autem proprie spiritus halitus. Sed quia in spiritu et anhelitu, saepe voluntas hominis perpenditur, aliter enim spirat laetus, aliter iratus, divinitatem translative vocaverunt spiritum, sed sanctum.



CAP. X.---Quare a Patre et Filio procedat.

Spiritus iste a Patre et Filio procedit, quia voluntas divina et bonitas inde, quod ita potens, et sapiens Deus effectu ostenditur: nihil enim est Spiritum sanctum a Patre et Filio procedere, aliud, quam divinam voluntatem ex potentia et sapientia usque ad creationem et gubernationem rerum extendere.



CAP. XI. De coaeternitate ipsorum.

Haec bonitas et voluntas, Patri coaeterna est et [Col. 0045D] Filio. Non enim fuit potens et sapiens, ita quod non esset bonus et creare volens: quia idem est Deo et esse, et bonum esse, et ante tempora voluit, quod fecit. Nulla enim est in eo mutabilitas, coaeterna est ergo praedictis voluntas divina et bonitas. Sed haec personarum Trinitas, est essentiae unitas. Una enim est substantia, potentia divina, et sapientia, et bonitas.



CAP. XII.---Quare quaedam uni de personis attribuantur, cum sine alia nihil operetur.

Quae quamvis in omnibus cooperetur, nunquam enim divina potentia aliquid agit sine sapientia et voluntate, nec sapientia sine potentia et voluntate, nec voluntas sine potentia et sapientia, tamen quaedam [Col. 0046A] opera referuntur potentiae, et sic Patri; quae dam sapientiae, et inde Filio; quaedam voluntati, et ideo Spiritui sancto. Attribuitur potentiae, id est Patri, Filii missio; quam tamen operata est sapientia et voluntas.



CAP. XIII.---Quare Filio attribuitur incarnatio.

Attribuitur sapientiae, id est Filio incarnatio; quam tamen operata est potentia et voluntas, et merito sapientiae ascribitur. Cum enim tam potens esset, quod de potestate diaboli humanum genus sola voluntate eripere posset, maluit tamen divinitatem conjungere humanitati, ut qui Deum et hominem reconciliaret, in se, quod hominis est et Dei haberet. Si enim Deus tantum esset, nunquam diabolus in eum manus injiceret. Quippe quomodo servus in [Col. 0046B] Filium potentis Domini cognitum, manum injiceret? Unde scriptum est: Si cognovissent, nunquam Filium Dei crucifixissent (I Cor. II, 8). Si iterum tamen homo esset, quomodo captivus homo captivum liberaret? Omnes enim peccaverunt, et egent gratia Dei (Rom. III, 23). Redemptor igitur noster Deus fuit et homo, et adhuc est, ut ex divinitate salvare posset, et ex humanitate diabolum lateret, ut cum praeter jus et fas diabolus innocentem invaderet, potestatem sibi commissam juste amitteret.



CAP. XIV.---Quare Spiritui sancto peccatorum remissio tributa.

Voluntati vero et bonitati divinae remissio peccatorum attribuitur, quia ex voluntate et bonitate condonat, quod ex potentia et sapientia quam cito [Col. 0046C] factum est, punire posset. Sed, quia dum loquimur de Divinitate, angustias nostrae scientiae transgressi sumus, tacentes interim de ea, ad reliqua transeamus, illud orantes; ne si aliquid, quod scriptum non sit alibi, hic inveniatur, haeresis judicetur: non enim quia scriptum non est, heresis est, sed si contra fidem est. In particula superiori, de his quae sunt et non videntur primum posuimus Creatorem Deum, animam mundi. Finito igitur tractatu de creatore, de anima mundi aliquid dicamus.



CAP. XV.---De anima mundi.

Anima mundi, secundum quosdam Spiritus sanctus est: divina enim bonitate et voluntate, quae Spiritus sanctus est, ut praediximus, omnia vivunt quae in mundo vivunt. Alii dicunt Animam mundi [Col. 0046D] esse naturalem vigorem, rebus a Deo insitum, quo quaedam vivunt tantum, quaedam vivunt et sentiunt, et discernunt. Non est aliquid quod vivat et sentiat et discernat, in quo ille naturalis vigor non sit. Tertii dicunt, Animam mundi esse quamdam incorpoream substantiam, quae tota est in singulis corporibus quamvis propter quorumdam tarditatem corporum, non idem in omnibus exercet vel operatur: quod volens significare Virgil. ait:

Seminibus quantum non noxia corpora tardant. (Aen. l, VI, v. 731).

In homine ergo est illa propria anima. Si aliquis concludat: Ergo in homine sunt duae animae: dicimus, non; quia non dicimus animam mundi esse [Col. 0047A] animam, sicut non dicimus caput mundi esse caput. Hanc dicit Plato ex dividua et individua substantia esse excogitatam, et ex eadem natura et diversa. Cujus expositionem si quis quaerat, in Glossulis nostris super Platonem inveniet.

Tertium genus de eis quae sunt et non videntur, diximus daemones esse: de quibus tractare incipientes, dicamus quot illorum sunt ordines, et quare vocati sunt daemones



CAP. XVI.---Quid sit coeleste animal et aethereum.

Tres igitur daemonum ordines voluit Plato esse, a superiori usque ad imum, nihil sine rationali creatura esse affirmans. Dicit enim in firmamento esse quoddam rationale animal, quod ita definit: Animal rationale, immortale, coeleste, impatibile; stellas videlicet [Col. 0047B] in firmamento, de quibus in suo loco dicemus: sunt enim de eis quae sunt et videntur. Deinde dixit in aethere esse quoddam genus invisibilis animalis, id est a firmamento usque ad lunam, primum in ordine daemonum, quod ita definitur: Animal rationale, immortale, impatibile, aethereum. Cujus est officium soli divinae contemplationi vacare, et de ejus contemplatione vivere.



CAP. XVII.---Quid aerium.

In inferiori vero loco, scilicet circa superiorem partem aeris, vel vicinae lunae, dicit aliud esse genus, cujus haec est definitio: Animal aerium, rationale, immortale, patibile, diligentiam hominibus impertiens. Cujus est secundum idem officium deferre preces hominum Deo, et voluntatem Dei hominibus, [Col. 0047C] vel per somnia, vel signa, vel intimam aspirationem vel vocalem admonitionem dicitur patibile; quia, cum diligat bonos congaudet illorum prosperitati, compatitur adversitati.



CAP. XVIII.---Quid humectum.

Tertius ordo est, in hac humecta parte aeris, quod ita definitur: Animal humectum, rationale, immortale, patibile. Cujus est officium humanitati invidere, ex invidia insidiari: quia unde descendit per superbiam, homo per humilitatem ascendit, et est ita luxuriosum, quod alioquin commiscet se mulieribus, et aliquando generat. Unde incubi dicuntur daemones, qui sic concunbunt. Qui differunt ab aliis daemonibus, in hoc quod duo primi ordines dicuntur [Col. 0047D] , id est bonum scientes: enim est bonum, sciens. Isti vero dicuntur , id est malum scientes, enim malum est. Ne abhorreas nominis communitatem, quod illi et isti dicuntur daemones, quasi scientes: cum illi et isti angeli dicantur, unde malus angelus et bonus. Inferiorem partem mundi, id est terram habitat animal rationale, mortale, id est homo, de quo in suo loco dicemus (lib. IV).



CAP. XIX.---Utrum corpora sint vel spiritus.

De praedictis daemonibus quaeritur utrum corpora habeant, cum animalia sint, et omne animal dicatur corpus, an sint spiritus, ut ait propheta: Qui facit angelos suos spiritus (Psal. CIII, 4). Inde dicunt quidam quod corpora sint, sed ita subtilia quod sensu [Col. 0048A] percipi non possint. Unde respectu nostrorum, quae spissa sunt et grossa, dicuntur spiritus: quemadmodum aer quamvis corpus sit, propter subtilitatem vocatur spiritus: et hic affirmante autoritate beati Gregorii qui in Moralibus loquens de angelis ait: Comparatione quidem nostrorum corporum angeli dicuntur spiritus, sed comparatione illius summi et incircumscripti spiritus, corpora sunt dicenda. Hoc iterum probat autoritas beati Augustini, qui in Enchiridio quodam tale ponit capitulum: Qualia corpora angeli habeant (Epist. 115, ad Nebridium). Alii dicunt illos non esse corpora sed spiritus, sed quia ubique non sunt, et de loco ad locum moventur comparatione summi Spiritus, qui ubique totus et integer est, a beato Gregorio corpora dicti sunt; nec [Col. 0048B] inde sequitur quod sint corpora; sicut est illud: Sapientia hujus mundi, stultitia est apud Deum (I Cor. I, 20): non quia Deus sapientiam hujus mundi stultitiam reputet, sed quia ad comparationem Dei sapientiae, stultitia est: nec inde ideo sequitur quod sit stultitia. De illo capitulo beati Augustini qualia corpora habeant angeli (In Enchiridio), dicunt beatum Augustinum ibi loqui de corporibus quae assumunt, quando hominibus apparent, utrum vera sint corpora an non: nec tamen dicit ea esse corpora. Nos vero plus illorum sententiae accedimus, qui dicunt esse spiritus.



CAP. XX.---De daemonibus.

Nec videatur esse alicui inconveniens, quod Plato dicit duo esse genera calodaemonum, cum etiam [Col. 0048C] Scriptura dicat novem esse ordines angelorum. Plato enim divisit ea secundum loca: sed divina pagina secundum officia. In duobus ergo illis generibus continentur novem ordines angelorum et e converso. Post tractatum De Creatore et anima mundi et de daemonibus, restat tractare de Anima hominis. Sed quia de homine locuturi sumus, usque ad illum locum de ejus anima loqui differamus, ut sit unus et continuus tractatus De homine et ejus anima.

Hactenus de illis quae sunt, et non videntur nostra disseruit oratio, nunc ad ea quae sunt et videntur, stylus convertatur; sed antequam initium dicendi faciamus, petimus ut si loquentes de visibilibus, probabile et non necessarium dicamus, vel necessarium [Col. 0048D] et non probabile, non inde vituperemur: ut philosophi enim, necessarium, etsi non probabile, ponimus: ut physici vero, probabile, etsi non necessarium, adjungimus. Sed illud videatur, si aliqui inter modernos probabilius inde tractaverunt. Tractaturi igitur de his quae sunt et videntur, quia corpora sunt, et omnia corpora ex elementis constant, ab elementis sumatur exordium, et ostendamus quid sit elementum, et cur quatuor sint elementa, nec pauciora, quod fuit chaos elementorum, et qualiter solutum.



CAP. XXI.---De elementis.

Elementum ergo, ut ait Constantinus in , est simpla et minima pars alicujus corporis: simpla ad qualitatem, minima ad quantitatem: cujus expositio [Col. 0049A] talis est: Elementum est pars simpla, cujus non sunt contrariae qualitates. Sed quia hic totum videntur habere ossa, et similia, ut removeat illa, addit minima, id est quae ita est pars alicujus, quod nihili est pars illarum ejusdem. Unde litterae per simile dicuntur elementa, quia ita sunt partes syllabae, quod nihil pars illarum est. Voluit autem iste Constantinus ex elementis quatuor constare humores, ex humoribus spissatis partes tam , id est consimiles, ut est caro et ossa, quam organicas, id est officiales, ut manus, pedes et similia. Ex utrisque vero partibus, humanum corpus constare. Ergo secundum eum, nullum ex his quatuor quae videntur, et a quibusdam elementa reputata sunt elementum est, neque terra, nec aqua, nec aer, nec [Col. 0049B] ignis; nullum quippe eorum est simplum qualitate, minimum quantitate. Etenim in terra aliquid est calidi, aliquid frigidi, aliquid sicci, aliquid humidi; quod quia patens est lippis et tonsoribus probationem illius praetermittamus: neque enim aperte vera, neque aperte falsa, probanda sunt, sed de quibus aliqua dubitatio est. Non est terra simpla qualitate, minima quantitate: nec ergo elementum. Similiter de aqua, et igne et aere potest probari. Elementum ergo est simplae et minimae particulae, quibus hic quatuor constant quae videmus, quae elementa, non quod videntur, sed ratione divisionis intelliguntur. Dividitur enim, ut figuraliter dicatur, humanum corpus in organica, scilicet in manus, et caetera. Organica vero in , id est consimilia: [Col. 0049C] videlicet in particulas carnis et ossis, et caetera, autem in humores melancholiae, et humores in elementa, id est simplas et minimas particulas. Cujus dictionis pars actu sola ratione et conditione fieri potest. Corpus enim humanum, in membra, in omiomeira, actus dividere potest: sed omiomeira in humores, humores in elementa, solus intellectus dividit. Quia, ut ait Boetius in commentario super Porphyrium: Vis est intellectus animi, conjuncta disjungere, et disjuncta conjungere. Sed quaeret aliquis ubi sunt elementa? nos vero dicimus, in compositione humani corporis et aliorum: sicut littera est in compositione syllabae, etsi non per se. Sed sunt quidam, qui ut rustici, nesciunt aliquid [Col. 0049D] esse nisi sensu possint illud comprehendere: Quia animalis homo non percipit quae spiritus sunt (I Cor. II, 4): cum sapienti plus sint inquirenda insensibilia, quam sensibilia. Cum ergo illae simplae et minimae particulae elementa sint, quae est frigida et sicca, terra est: quae frigida et humida, aqua est: quae calida et humida, aer: quae calida et sicca, ignis. Cum igitur haec quatuor quae videntur, ex illis composita sint, in quo particulae frigidae et siccae dominantur, illius elementi dicitur terra, in quo frigidae et humidae aqua, in quo calidae et humidae aer, in quo calidae et siccae ignis. Si ergo illis velimus imponere digna nomina, particulas praedictas dicamus elementa, ista quatuor quae videntur elemetata. Sunt quidam qui [Col. 0050A] neque Constantini scripta, neque alterius physic unquam legerunt, ex superbia ab aliquo discere indignantes, et ex arrogantia quae nesciunt confingentes, ne nihil dicere videantur, dicunt elementa esse proprietates vel qualitates istorum quae videntur, scilicet siccitatem, frigiditatem, humorem, calorem. Clamant eadem ore Platonis (in Timaeo) vocantis elementa materias, cum nullae qualitates materia alicujus esse possint: Est etenim Materia, quod accepta forma transit in aliud. Reclamant iterum ore Joannicii, qui in 'Ei sagogis suis ait: Aliud esse elementa, aliud commistiones eorum, quo sunt calidae et siccae, et sic de aliis. Iterum reclamant ore Macrobii qui dicit (lib. I Somnii Scip., c. 6): Cum in singulis elementis essent diversae qualites, talem dedit unicuique, [Col. 0050B] ut in eo cui inhaerent et cognatam et similem reperiret, ut aqua cum terra frigiditatem, aer cum aqua humiditatem, ignis cum aere calorem. Unde et elementa dixit non esse qualitates, sed qualitates esse in elementis. Si ergo quod alicui inest, diversum est ab eo cui inest, non sunt qualitates elementa. Sunt alii qui dicunt quae videntur esse elementa, comprobantes hoc auctoritate Juvenalis, qui de gulosis loquens ait:

Interea gustus elementa per omnia quaerunt,(Sat. XI, v. 14.)
scilicet in terra venationes, in aqua pisces, in aere aves, et quia ista sententia vera est, nec auctoritati Constantini contraria, qualiter cum ista stare non [Col. 0050C] possit, exponamus. Constantinus ergo ut physicus de naturis corporum tractans, simplices illorum et minimas particulas, elementa, quasi prima principia vocavit. Philosophi vero de creatione mundi agentes, non de naturis singulorum corporum, ista quatuor quae videntur, elementa mundi dixerunt: quia ex istis constat, et ista primo creata sunt, vel creantur, ut in sequentibus ostenditur. Nulla ergo inter hos contrarietas. Sed dicit contra: Nullum istorum elementum est, quia nullum horum est, quod ex quatuor istis elementis factum non sit, quod probant sic: In terra aliquid de aqua est, quia humiditatis aliquid videmus exire. In eadem est aliquid aeris, quod probat fumus inde evaporans, et aliquid caloris, quod tactu percipimus. Similiter de aliis [Col. 0050D] probatur: hoc idem probant auctoritate Platonis (in Timaeo) qui ait: Cum hic transeat in aquam, et aqua in terram, quare magis dicatur terra quam aqua? (In Timaeo.) Nos dicimus contra, in unoquoque illorum, aliquid de aliis esse, nec tamen in ea esse facta, quia non substantialiter, sed accidentaliter inest. Cum ergo terra porosa sit, et aquis circumdata sit, aliquid humoris subintrat eam, et aliquid aeris. Cum vero in medio mundi sit, et ignis ab ea aequaliter ex omni parte distet, quid mirum si aliquid inde caloris recipiat? Sed, quia brevitatem in hoc opere sectamur, quid in aliis et aliis sit, et qualiter accidat eis, ingeniis aliorum inquirere dimittamus: etenim principium a magistro, sed perfectio debet esse ab ingenio: quod iterum dicunt [Col. 0051A] Platonem quaesisse, cur magis dicatur terra quam aqua cum sic dissolvatur? sic intelligimus illum non loqui de elemento ibi, sed de parte elementi, quae sic dissolvitur; nunquam enim totum elementum dissolvitur. Dicit ergo, quod solvitur, non terram sed terreum, id est partem terrae, sed quod remanet retinens proprietatem terrae, dicunt terram et elementum: sed de hoc, Deo annuente, satis dicemus. Sunt ergo elementa corporum praedictae particulae, ut ait Constantinus. Sed elementa mundi quae videntur: de quibus hujusmodi tractatus habendus videtur, quare unumquodque factum sit, quare quatuor, nec pauciora. Sed quia infirmior est illorum sententia quae auctoritate sapientis innititur, quid inde Plato senserit ostendamus: Divini, inquit, generis vel decoris [Col. 0051B] est ratio, ut talem mundum creare disponeret, quippe, qui visum pateretur et tactum: ac si diceret: Cum Deus sola bonitate, non indigentia, mundum creare disponeret, quippe qui perfecte bonus est, talem voluit illum fieri, qui et videretur et tangeretur: ut homo etiam oculis rerum creationem, et gubernatione divinam potentiam, et sapientiam et bonitatem percipiens, et potentiam timeret, et sapientiam veneraretur: bonitatem imitaretur. Deinde subjungit: Constabat autem nihil posse videri sine ignis beneficio, neque tangi sine solido, neque solidum esse sine terra, quomodo visus sine igne esse non possit, nec tangibile sine terra, loquentes de sensibus corporis, ostendemus. Postea addit: Idcirco jecit Deus quasi fundamentum ignem et terram, sed, quoniam in eis sunt contrarietates, [Col. 0051C] quippe terra est corpulenta, obtusa, immobilis: ignis subtilis, mobilis, acutus. Vidit Deus sine medio ea non posse conjungi, et ideo inter ea medium creavit. Et quoniam de conjunctione illorum fecimus mentionem, dicamus quid sit commistio, quid conjunctio contrariorum. Commistio ergo contrariorum est quando ex duobus ita fit unum, quod neutrum remanet, id quod ante fuerat: ut si calidissimum frigidissimo misceatur, fit tepidum, neque calidissimo, neque frigidissimo remanente. Conjunctio ergo contrariorum est, quando ex duobus ita fit unum, quod utrumque remanet, id quod antea fuerat, quod in contrariis habentibus agentes qualitates, sine medio esse non possunt. Sunt autem agentes qualitates, calor, frigiditas, de qua re loquentes [Col. 0051D] de homine dicemus (Lib. IV). Si enim unus alteri opponatur repugnant, dissolvit unum aliud: oportet ergo ut subsistant, medium esse: quod si tale fuerit quod plus habeat se ad unum quam ad aliud, paulatim transit in aliud ad quod plus se habet, et fit illa conjunctio, ut si inter calidissimum et frigidissimum aliquid ponatur, plus habens se ad calidum, peribit frigidum, et dissolvetur illa conjunctio. Sed, si tale fuerit medium, quod aequaliter habeat se ad duo extrema, non plus transiens in materiam unius quam alterius, conjunctionem illius observabit. Volens ergo praedicta duo elementa non commisceri, sed jungere, ut utrumque, id quod est, remaneret, medium inter illa duo creavit, non unum [Col. 0052A] tantum, sed duo, scilicet aquam et aerem. Si enim solam aquam inter ea posuisset, cum plus ad terram quam ad ignem se habeat (habet enim cum terra conjunctionem, secundum corpulentiam et obtusitatem: cum igne mobilitatem), conjunctio illa non duraret. Similiter si solum aera, habet enim commune cum igne subtilitatem et mobilitatem, cum terra obtusitatem. Sed, dicet aliquis, et si unum istorum non sufficeret, potuit Deus facere quod sufficerent; sed dicimus nos non ponere terminum in divina potentia, sed dicimus de his quae sunt, nullum posse sufficere, nec juxta naturam rerum posse aliquid esse, quod sufficeret. Sed, quia jam ostendimus quare unum ex istis non sufficeret, quare aliquid esse non posset, aperimus. Cum igitur [Col. 0052B] inter aliqua duo, sunt duae contrariae qualitates, quia binarius in duo aequa potest dividi, potest esse aliquid, quod proprietatem uniuscujusque retinens, in medio sufficiat; ubi, cum terra et aer duas contrarias habeant qualitates (est etenim terra frigida et sicca; aer calidus et humidus) aqua habens omnem cum terra frigiditatem, cum aere humiditatem, inter illa sola aqua frigida et humida sufficit. Sin autem aliquorum contrarietas in tribus sit qualitatibus, sicut nec ternarius in duo aequa dividi potest, nullum medium, quod ad ea se aequaliter habeat potest inveniri; oportet enim, quod de uno unam accipiat, de alio duas; sic enim, nec aliter integre potest dividi ternarius. Qualitas vero per medium non dividitur, non potest ergo esse medium, nisi participans [Col. 0052C] una et duabus. Iterum dicet: etsi secundum hanc qualitatum unum medium esse potest, scilicet illam quae fit duabus qualitatibus, illud habere potuerunt. Si enim inter ignem et aquam, quae contrarias habent qualitates est aer, qui participat: una unius: alia alterius, quare inter ignem et terram, quae in suzugia duarum qualitatum, non habent omnino eas contrarias, unum medium, nisi utriusque unum acciperet, esse non potuit? Est etenim ignis calidus, terra frigida et sicca. Nos vero dicimus. Nec secundum hanc medium fuisse necessarium, cum in aliquo conveniant, scilicet in siccitate, nec esse potuit. Si neque aliquid tale medium esset, quod ab utroque aliquid acciperet, vel ab igne acciperet calorem, a terra siccitatem, et sic idem [Col. 0052D] esset quod terra: vel ab igne calorem, a terra frigiditatem, praeter hoc ut opinor, nihil potest confingi; sed impossibile est aliquid esse calidum et frigidum. Cum enim sint elementa quatuor, et quatuor illorum qualitates, inde fiunt sex complexiones, quarum quatuor sunt possibiles, duae impossibiles. Sunt autem quatuor possibiles, calidum et siccum, calidum et humidum, frigidum et humidum, frigidum et siccum. Duae vero impossibiles sunt, calidum et frigidum, humidum et siccum. Duo ergo elementa Creator in medio posuit, quia unum praedictis rationibus in medio sufficere non potuit. Elementorum talis est dispositio, quod inferiorem locum obtinet terra, deinde aqua, postea aer, superior est ignis. Si enim [Col. 0053A] aliquid inferius esset, quia natura gravis ad illud tenderet: gravia enim naturaliter tendunt deorsum. Si vero aliquid supra ignem esset, ex levitate ad illud tenderet, et dissolvi ab aliis quaereret. Juxta terram posita est aqua, quia, cum naturaliter gravis sit aqua, etsi non quantum terra, secundum locum obtinere debuit. Deinde aer qui gravior est igne, et levior est aqua, merito inter utrumque ponitur.

Et quoniam quid sit elementum docuimus, et quot sint, et quare plura non sint, et causam ordinationis significavimus, de chao, id est elementorum confusione, quae fuit in principio dicamus, communem sententiam proponentes, deinde probantes, ad ultimum probationem nostram confirmantes.

Dicunt omnes fere elementa in prima creatione [Col. 0053B] certa loca non obtinuisse, sed in unam massam mista fuisse, et ob hoc modo simul ascendere, modo simul descendere (Ovid., l. I Metam., et Hesiod.): subjungunt et rationem quare, ut Creator, videlicet ostenderet: nisi sua potentia et sapientia et bonitate res ordinaret, quanta rerum confusio foret. Deinde auctoritate Platonis hic probant, qui in Timaeo ait: Deum ex inordinata jactatione, elementa redegisse in ordinem. Nos vero dicimus falsam esse sententiam quam ponunt, probantes non convenientem rationem quam inducunt, nec bene esse intellectam auctoritatem quam praetendunt. Prius ergo probemus sententiam esse falsam, postea rationem inconvenientem, deinde auctoritatem non bene intellectam. Dic ergo quisquis affirmas, elementa tunc [Col. 0053C] erant corpora, an non? si corpora non erant, erant spiritus, vel proprietates spiritus aut corporis erant; si neque spiritus neque proprietas aliqua spiritus, materia esse potest: nec igitur elementa. Corpora igitur et loca obtineant: omne enim corpus in aliquo loco est; si in loco erant, vel ibi sunt, vel alibi, sed extra elementa nullus locus est. Erant ergo elementa ubi nunc sunt, etiam si essent sic disposita ut nunc sunt, in his quatuor locis erant: aliquando ergo elementa obtinebant inferiorem locum, aliquando superiorem locum, duo media loca. Si ergo ut affirmas, similiter descendant inferius, cum aliqui descendant, sed non est locus quo descendant: similiter si ascenderent superius, cum aliquis ascenderet, [Col. 0053D] sed non est locus quo ascenderet; nec ergo simul ascendebant, nec simul descendebant: falsa ergo est illorum sententia. Inconveniens est ratio, quam inducunt, scilicet Deum ad hoc fecisse, ut ostenderet quanta rerum confusio foret, nisi bonitas ejus ordinaret. Cui ostenderet? angelo: sed angelus ex natura et gratia divinam voluntatem innotescit homini; sed nondum erat homo, ut homini ostenderet facta eorum; nisi usque ad hominem servarentur: sed ante hominis creationem ordinata sunt. Inconveniens haec esset ratio, auctoritas vero Platonis non bene intellecta est ab eis: cum enim dicit Plato: Deum inordinata jactatione elementa reduxisse in ordinem: non ideo dicit, quod unquam inordinate jactarentur. Quis enim locus esset inordinationi, [Col. 0054A] Deo cuncta disponente? sed, si qua essent, nisi sic ut non sint, ordinata a Deo essent. Cum enim terrae naturae naturale sit deorsum tendere, ignisque sursum, nisi inferiorem locum terra obtineret, et ignis superiorem, haec quaereret semper inferiorem, hic superiorem: et sic esset inordinata jactatio. Hanc redegit Creator in ordinem, conferendo terrae locum inferiorem, igni superiorem, ut hic non habeat quo descendat, nec haec quo ascendat. Ex inordinata igitur jactatione, quae non fuit, sed esse potuit, Deus elementa redegit in ordinem: veluti si monitu alicujus amici nostri, aliquid quod contingeret, nisi ipse esset, effugiamus: dicimus, iste liberavit nos ab hoc malo, non quia hoc malum primum fuisset, et postea nos inde liberasset, sed quia iste nobis [Col. 0054B] nisi esset, accideret. Fuerunt in prima creatione ubi nunc sunt: et enim terra cooperta erat aquis, aqua vero spissior, aer item spissior et obscurior quam modo sit; quippe, cum neque sol, neque luna, neque aliae stellae essent quibus illuminarentur. Ignis spissior quam modo sit, id vero quod terra aquis cooperta, nec aliquo lumine illustrata, nec aedificiis distincta, nec suis animalibus repleta: nec aliquo gramine ornata: quod aqua et aer, et spissi, et obscuri erant: quod in superioribus stellae non apparebant, vocaverunt , id est confusionem elementorum. Unde Moyses: Terra, inquit, inanis et vacua, et terra erat super faciem abyssi (Gen. I, II), haec dissolvit. Cum aqua usque ad maximam partem aeris elevata est, aer vero spissus, et ignis similiter in ea [Col. 0054C] spissitudine aliquid terrae et aquae sub se inerat, quae ex calore ignis similiter et siccitate coagulata, et durata, corpora stellarum visibilia et lucida creavit. Quod vero in compositione stellarum, de inferioribus et superioribus elementis aliquid sit, ratione tali potest probari; quod visibilia sint, et splendida et mobilia: quod enim visibilia sunt ex visibili sunt, ex visibili et invisibili habent, sed ab invisibili nihil potest esse visibile, ut Lucretius dicit (Lib. II, De rer. nat.)

Ex insensibilibus me credas sensile gigni.
Macrobius: Omnis qualitas geminata crescit, nunquam contrarium operatur. Beatus Paulus ad Hebraeos: Fide intelligimus aptata esse saecula verbo [Col. 0054D] Dei, ut ex invisibilibus visibilia fierent (Hebr. II, III). Non ergo ex igne et aere habent quod visibilia sunt; quod autem visibilia sunt, ex visibili, id est a terra, et aqua simul: Quod splendida sunt et mobilia, ex obscuro et immobili: non habent ergo ex splendido et mobili, scilicet, ex aere et igne. Facta sunt igitur ex quatuor elementis, sed de inferioribus dominatur in eis aqua: de superioribus ignis: ex hoc affectu potest probari, quod calorem terris conferunt, ad nutrimentum sui, humorem attrahunt: similia namque similibus congaudent. Hic subjiciet aliquis: Cum in acre sit humor superior quam esset in igne, et calor, etsi non tantus, quare in aere corpora stellarum facta non sunt? Nos vero dicimus: Quod quamvis aer sit calidus, est tamen et humidus; [Col. 0055A] non potuit ergo non desiccando spissare, et sic lucidum et visibile creare; veluti si aqua spissa supponatur igni, spissatur saepe et vertitur in lapideam substantiam: si autem supponatur alicui calido et humido, sicut aquae bullienti, ita quod ab illo solo recipiat calorem, non spissatur. Vel secundum Constantinum: cum sint ista quatuor, et in unoquoque duae qualitates, unam habent singularem ex se, aliam ex alio. Ignis ex se calidus est, siccus ex terra; aer humidus ex se, calidus ex igne; aqua humida ex aere, sed frigida ex se; terra vero est sicca, sed ex aqua est frigida. Quod vero in unoquoque est, ex se, plus in eo praevalet, quam quod ex alio est. Cum vero in aere humiditas sit ex se, calor ex alio quam ex igne: ergo praevaluit in eo humiditas, nec poterat desiccando corpora stellarum creare. [Col. 0055B] Iterum quod majus est, fuit voluntas Creatoris, stellas in aere esse: cum enim vicinus sit terrae, si in eo stellae essent, ex vicinitate terram incenderent, nec aliquid in ea vivere posset.



CAP. XXII.---De creatione piscium et avium.

Corporibus stellarum creatis, quia igneae sunt naturae, coeperunt movere se, et ex motu aeris subditum calefacere: sed mediante aere aqua calefacta est. Ex aqua calefacta, diversa genera animalium creata sunt: quorum quae plus habuerunt superiorum elementorum, aves sunt. Unde aves modo sunt in aere, ex levitate superiorum: modo descendunt in terram, ex gravitate inferiorum. Aliae vero quae plus aquae habuerunt, pisces sunt. In hoc solo elemento, [Col. 0055C] nec in alio vivere possunt. Sic ergo pisces et aves facti sunt. Unde scriptum est (In hymn. Ambros. Fer. V, ad Vesp.):

Magnae Deus potentiae,
Qui ex aquis ortum genus,
Partim remittis gurgiti,
Partim levas in aera.



CAP. XXIII.---De creatione caeterorum animalium et hominis, et quo tempore mundi creatio facta sit.

Istis sic creatis ex effectu superiorum, ubi tenuior fuit aqua, ex calore et creatione praedictorum desiccata tantum, et apparuerunt in ea quasi quaedam maculae, in quibus habitant homines, et alia animalia. Sed cum terra ex superposita aqua esset lutosa, ex calore bulliens, creavit ex se diversa genera animalium: [Col. 0055D] et si in aliqua plus abundaverit ignis, cholerica nata sunt animalia ut leo; si terra, melancholica, ut bos et asinus; si vero aqua, phlegmatici, ut porci. Ex quadam parte vero, aequa elementa aequaliter conveniunt, humanum corpus factum est. Et hoc est, quod divina pagina dicit: Deum fecisse hominem de limo terrae (Gen. II, VII). Non enim credendum est, animam quasi spiritus, et levis, et munda, ex luto factam esse: sed a Deo homini collatam. Unde ait Scriptura, Formavit Deus hominem ex limo terrae, et inspiravit in faciem ejus spiraculum vitae (Gen. II, VII). Unde, cum diversa animalia melancholica creata sunt, et infinita phlegmatica et cholerica, unus solus homo creatus est, quia ut ait [Col. 0056A] Boetius in Arithmetica: Omnis aequalitas pauca est et finita, inaequalitas numerosa et multiplex. Sed quemadmodum quod est primum aequalitati, etsi minus, tamen aliquantum temperatum, et ex vicino limo, corpus mulieris esse creatum verisimile est, et ideo nec penitus inde quod homo est, nec penitus diversa ab homine, nec ita temperata ut homo, quia calidissima frigidior est frigidissimo viro: et hoc est, quod divina pagina dicit: Deum fecisse mulierem ex latere Adae (Gen. II, XXI). Non enim ad litteram credendus est, constasse primum hominem. Sed dicet aliquis: eadem ratione plures homines et feminas esse creatos, et adhuc posse? Nos dicimus, verum esse, si divina voluntas esset, quia ut aliquid sit natura operante, necesse est divinam [Col. 0056B] praecedere voluntatem. Item dicet hoc esse divinae potestati derogare, sic esse hominem factum dicere; quibus respondemus e contrario, id ei conferre, quia ei attribuimus, et talem rebus naturam dedisse, et sic per naturam operantem, corpus humanum creasse. Nam in quo divinae Scripturae contrarii sumus, si quod in illa dictum est esse factum, qualiter factum sit explicemus? Si enim Julius sapiens mihi dicat, aliquid factum esse, et non explicet qualiter, et alter dicat hoc idem et exponat, qualis in hoc contrarietas? Sed quoniam ipsi nesciunt vires naturae, ut ignorantiae suae omnes socios habeant, nolunt eos aliquid inquirere, sed ut rusticos nos credere, nec rationem quaerere, ut jam impleatur propheticum: Erit sacerdos sicut populus (Isa. XXIV, [Col. 0056C] 2; Osee IV, 9). Nos autem dicimus, in omnibus rationem esse quaerendam, si autem alicui deficiat, quod divina pagina affirmat, sancto Spiritui et fidei est mandandum. Unde ait Moyses: Si agnus non potest comedi, non statim igne comburatur, sed prius convocet vicinum qui conjunctus est domui suae, et si nec ita sufficiant ad esum agni, tunc demum igni comburatur (Exod. XII, 4): quia cum de divinitate aliquid quaerimus, si ad illud comprehendendum non sufficimus, vicinum domui nostrae convocemus, id est manentem in eadem fide catholica inquiramus. Si autem neque nos, neque ille ad id comprehendendum sufficiamus, tunc igne fidei comburamus. Sed isti vicinos multos habentes domui suae conjunctos, ex superbia nolunt aliquem convocare: [Col. 0056D] maluntque nescire, quam ab alio quaerere: et si inquirentem aliquem sciant, illum esse haereticum clamant, plus de suo caputio praesumentes, quam sapientiae suae confidentes. Sed quaeso, ne habitui credas, jam enim impletum est quod ait satyricus:

Fronti nulla fides. Quis enim non vicus abundat,
Tristibus obscaenis? (JUV., sat. II, v. 8.)
Et iterum:

Rarus sermo illis, et magna libido tacendi. (Ibid., v. 14.)
Et quoniam de prima creatione fecimus mentionem, quam diversis rationibus dicunt esse factam, doceamus: qui in quo tempore, et quibus rationibus hoc [Col. 0057A] dicant. Hebraei igitur et Latini dicunt in vere principium mundi fuisse. Unde Virgilius loquens de diebus veris ait:

Non alios prima crescentis origine mundi
Illuxisse dies, aliumve habuisse tenorem
Crediderim. (VIRG., II, Georg, v. 338.)
Deinde subjungit:

. . . . .Ver illud erat, ver magnus agebat
Orbis . . . . .
Horum ratio talis est: Quidquid oritur proportionum ex qualitate creari: sed nullum tempus praeter [Col. 0058A] hoc temperatum est. In vere ergo, non in alio tempore anni, creatio rerum facta est. Aegyptii vero dicunt, in Julio factam esse creationem: quos secutus Macrobius dicit in natali die mundi, Cancrum gestasse lunam; Leonem solem (Macrob., lib. I, in Somnium Scip., 21). Quorum haec est ratio: in prima creatione tantum fuisse humorem, quod terra erat cooperta aquis, tantusque humor sine maximo calore non potuit temperari. Ergo in tempore anni, in quo est maximus calor, id est in aestate, facta mundi creatio est.



LIBER SECUNDUS.
[Col. 0057]


PRAEFATIO.
[Col. 0057B]

In superiori particula de eis quae sunt et non videntur, et de elementis quae quidam visibilia docuerunt, pro parvitate nostri ingenii summatim perstrinximus; nunc vero de unoquoque et ornatu ejusdem dicere satagamus. Sed, quamvis multos ornatum verborum quaerere, paucos veritatem scire cognoscamus, nihil de multitudine, sed de paucorum probitate gloriantes, soli veritati insudabimus: maluimus enim promittere nudam veritatem, quam palliatam falsitatem. Si quis tamen est cui ariditas nostri sermonis displiceat, si nostri animi occupationes cognoverit, non tantum ornatum sermonis non quaesierit, sed de illo quod agimus stupebit. Quis enim ullus reliquus locus potest esse ornatui cum oporteat quid et qualiter [Col. 0057C] legamus excogitare, demum legendo exponere, in disputationibus contra falsa declamare, de aliorum inventis judicare, contra invidorum detractiones linguam acuere, ut jam in nobis impletum sit illud de filiis Israel, qui reaedificantes templum, in una manu gladium, in alia lapidem habebant (II Esdr. IV, 17). Sed haec hactenus. Nunc de singulis elementorum et ornatu uniuscujusque dicere incipiamus, a superiori, id est ab igne, incipiendo.



CAP. I.---Quid sit aether et ornatus illius.

Ignis igitur est spatium a luna sursum, quod idem aether dicitur. Ortus vero illius est, quidquid super lunam videtur, scilicet, stellae tam infixae, quam erraticae.



CAP. II.---Quod aquae congelatae super aethera non sint.
[Col. 0057D]

Sed forte quaeret aliquis utrum aquae congelatae sint ibi, super quas sunt aliae aquae. Dicunt enim quidam super aethera esse aquas congelatas, quae in modum pellis extensae, occurrunt oculis nostris, super quas aquae sunt confirmatae, hac autoritate divinae paginae, quae ait: Posuit firmamentum in medio aquarum et iterum: Divisit aquas, quae sunt sub firmamento, ab his quae sunt super firmamentum (Gen. I). Sed, quoniam istud contra rationem est, quare sic esse non possit ostendamus, et qualiter divina Scriptura in supradictis intelligenda sit. Si ibi sunt aquae congelatae, ergo aliquid ponderosum et grave? sed primus locus ponderosorum et gravium [Col. 0058B] est, terra. Si iterum ibi sunt aquae congelatae, vel igni conjunctae, vel non? si igni conjunctae sunt, cum ignis calidus et siccus sit, aqua congelata et frigida, et humida, contrarium sine medio suo contrario conjunctum est: nunquam ergo ibi concordia, sed contrariorum repugnantia? Amplius: Si aqua congelata conjuncta est igni vel dissolvetur ab igne, vel exstinguit ignem: cum ergo ignis et firmamentum remanent, ubi sunt aquae congelatae, conjunctae igni, si conjunctae non sunt, aliquid inter eas et ignem est? Sed quid? elementum, sed nullum superius igne factum est ex elementis, visibile ergo. Unde igitur non videtur. Restat ibi non esse aquas congelatas.



CAP. III.---Quomodo intelligendum sit, »Divisit aquas quae sunt sub firmamento.«

[Col. 0058C] Sed scio quid dicent: Nos nescimus qualiter hoc sit, scimus Deum posse facere. Miseri! Quid miserius quam dicere istud, est? quia Deus illud facere potest, nec videre sic esse, nec rationem habere quare sic sit, nec utilitatem ostendere ad quam hoc sit. Non enim quidquid potest Deus facere, hoc facit. Ut autem verbis rustici utar, potest Deus facere de trunco vitulum: fecitne unquam? Vel igitur ostendant rationem, vel utilitatem ad quam hoc sit, vel sic esse indicare desinant. Si ergo aquae ibi congelatae non sunt, nec super eas aliae. Cum autem divina pagina dicat: Divisit aquas, quae sunt sub firmamento, ab his quae sunt supra firmamentum (Gen. I, 7), aera firmamentum vocavit, quia firmat et temperat terrena. Super hanc aquam sunt, vaporaliter [Col. 0058D] in nubibus suspensae, ut in sequentibus ostendetur, quae divisae sunt ab his quae sunt sub aere. Similiter exponatur: Posuit firmamentum in medio aquarum, quamvis hoc plus allegorice, quam ad litteram dictum credimus.



CAP. IV.---Quod super aethera nihil videatur.

Iterum dicent: Quid est ergo quid ibi videmus spissum et aquei coloris: ignis non est. Si enim aer ex nimia sua subtilitate non potest videri, multo minus ignis qui subtilior est. Deinde talis, igneus color non est? Ad quod dicimus: Nihil ibi videri, sed visum ibi deficere, et ex defectu visus quoddam spissum ibi confingere. Cum enim radius ille interior qui operatur visum ad superiora dirigatur, nec est ibi obstaculum [Col. 0059A] quo repercutiatur; deficit, et deficiendo spissatur. Sed quia transit per oculum in quo est aqueus humor, et crystalleidos, ut de compositione oculi loquentes ostendemus, cum deficit, nec alius color ibi occurrit, talem, id est aqueum sibi confingit. Hic subjicient: Si nihil ibi videtur, quomodo dictum est: Coelum tegit omnia? Stellas esse in firmamento, in eodem esse duodecim circulos, in uno, quorum sunt duodecim signa (Infra, c. 5 et 6), dicimusne defectum esse nostri visus? Huic ergo, quia auctoritas videtur, ex parte illius ista respondeamus.



CAP. V.---Quod modis auctoritas loquatur de superioribus.

Tribus igitur modis auctoritas loquitur de superioribus: fabulose, astrologice, astronomice. Fabulose [Col. 0059B] loquitur Nemrod, Hyginus, Aratus, taurum illum esse translatum et in signum mutatum dicentes, et sic de aliis. Quod genus tractandi, maxime est necessarium. Eo enim scimus de unoquoque signo, in qua parte coeli sit situm. Astrologice vero tractare, est dicere ea quae videntur in superioribus, sive ita sint vel non. Multa ibi nempe videntur esse, quae non sunt ibi quia fallitur visus, ut tractat Marcianus Hyspaicus [fort. Hispanus, an Capella?] Astronomice vero tractare, est ea quae sunt de illis dicere, sive ita videatur, vel non: qualiter inde tractant Julius Firmicus, Ptolomaeus. Cum ergo dictum est, coelum tegit omnia: astrologicum est, quia sic videtur, vel aether dicitur coelum, quia diversis stellis coelatum est.



CAP. VI.---De firmamento et stellis.
[Col. 0059C]

Dicitur firmamentum, quia suo calore et effectu stellarum firmat et temperat subdita. Coelum igitur tegit omnia, quia sub aethere vel in aethere omnia continentur. In aethere dicuntur stellae infixae ut gemma in auro, sed quia in eodem existentes, semper in eadem parte ejusdem videntur. Aliae dicuntur erraticae, quia modo in hac, modo in illa parte coeli videntur. Et quoniam de infixis fecimus mentionem, quaeramus utrum moveantur, vel omnino careant motu, et si moventur, qualiter moveantur.



CAP. VII.---De infixis stellis, utrum moveantur.

Sunt qui eas non moveri asserunt, sed a firmamento, ut in eo infixas, ad ortum et occasum referri. Alii dicunt eas etiam proprio motu moveri, quia [Col. 0059D] igneae sunt naturae, nec aliquid in aethere vel in aere sine motu possit sustineri, sed semper in eodem loco et circum se moveri. Tertii dicunt, easdem de loco ad locum moveri, nullum tamen eorum motuum ab oculis nostris sentiri: quia tantum spatii in peragratione suorum circulorum consumunt, quod vita humana, quae brevis est, et ad breve punctum tam tardae accessionis comprehendendum non sufficit. Quamvis huic sententiae, quod de loco ad locum moveantur, consentimus: aliam tamen rationem praetendimus, quare motus earum non sentiatur, quae talis est: Omnis motus discernitur, vel per immobile, vel minus mobile. Cum enim aliquid movetur, si aliquid mobile, vel minus mobile videmus, [Col. 0060A] cum illud praeteriri vel appropinquari videmus, motum sentimus. Si autem aliquid moveatur extra ipsum, neque aliquid vel immobile, vel minus mobile videamus: motus non sentitur, quod potest probari per navim in mari currentem. Motus ergo stellarum, vel per immobile, vel minus mobile superpositum sentitur, nunquam vero per suppositum, ut per signa motum planetarum discernimus, quia modo sub hoc signo, modo sub alio videntur. Supra dictas vero stellas nihil est visibile, nec est ideo quod motu illarum discriminari possit. Moventur ergo, sed infixae dicuntur, quia motus earum praedicta ratione non sentitur.



CAP. VIII.---Quot circuli dicantur esse in firmamento.

[Col. 0060B] In eodem firmamento philosophi dixerunt duodecim esse circulos, quorum duo sunt visibiles, alii invisibiles. De visibilibus disceremus.



CAP. IX.---Qui sint visibiles.

Duo igitur sunt visibiles, , id est, lacteus circulus, enim est lac, , circulus, et zodiacus circulus.



CAP. X.---Ubi incipiat galaxias.

Incipit galaxias juxta septentrionem, ex parte Orientis, et aliquando per cancrum et capricornum, revertitur ad principium. Dicitur autem sic propter notabilem sui claritatem. Si quis vero, unde in illa sit parte ille notabilis splendor, scire desiderat, Macrobium legat (Lib. I, in Somnium).



CAP. XI.---De zodiaco et unde dicatur.

[Col. 0060C] Zodiacus vero a capricorno per arietem ad cancrum ascendit, de cancro vero per libram ad capricornum descendit. Descendere vero et ascendere, juxta situm nostrum intellige. Hic in duodecim aequales partes, per fluxum aquae, ut refert Macrobius, divisus est, quarum unaquaeque dicitur signum, quia eis signamus, in qua parte coeli sol sit et alii planetae, et qua exierint, et ad quam debeant pertransire. Sed, quoniam illa nominibus animalium titulata sunt, ut aries, taurus, et caetera, circulus, quem continent, zodiacus dicitur; enim est animal. Si quis autem causas nominum quaerat, Helpericum legat.



CAP. XII.---De dispositione signorum.

[Col. 0060D] Signorum vero talis est dispositio: quod propinquus nobis est cancer, scilicet in confinio nostrae zonae habitabilis et torridae: deinde leo obliquando descendit, post virgo, deinde libra existens in medio torridae zonae, ultra quam est scorpio; deinde sagittarius, postea est capricornus a nobis remotissimus. Deinde oblique ascendendo est aquarius, post pisces, deinde aries, in medio torridae zonae librae, oppositus supra est taurus, gemini postea, deinde cancer Quod signum cujus mensis sit, et quare, loquendo de sole docebimus.



CAP. XIII.---De invisibilibus circulis.

Novem alii circuli invisibiles sunt, quorum sunt quinque paralleli, unus quorum aequinoctialis dicitur, hic est, qui per medium torridae zonae vadens, [Col. 0061A] per arietem et libram dividit coelum in duo hemispheria. Qui ideo dicitur aequinoctialis, quia quando sol ad ipsum pervenit, aequat dies noctibus; de quo in sequentibus dicemus. Alter de parallelis dicitur, conjunctio nostrae habitabilis et torridae. Tertius conjunctio ejusdem et frigidae. Quartus ex altera parte conjunctio torridae et alterius habitabilis. Quintus ejusdem conjunctio et alterius frigidae, ut in posteriori apparet figura. Sed, quia auctoritas clamat in coelo esse zonas, utrum in aethere vel in aere sint, tractantes de aere dicemus. Illi quinque circuli dicuntur paralleli, id est aeque distantes, quia a medio, id est aequinoctiali aequaliter distant. Tantum enim distat haec conjunctio nostrae habitabilis et torridae quantum et alterius. Similiter et conjunctio [Col. 0061B] nostrae habitabilis et frigidae et alterius.



CAP. XIV.---De duobus coluris.

Post hos sunt duo coluri, quorum principium in medio septentrionis est, sed alterum descendit per cancrum et ascendit per capricornum, rediens ad idem principium. Alter vadit per orientem et arietem, revertitur per occidentem ad suum principium, et ita in summo septentrionis se intersecant, et coelum in quatuor quadrantes dividunt. Dicuntur autem coluri quasi colon uri, id est membrum bovis sylvestris, dicti sic propter imperfectionem, non quia imperfecti sint, sed quia pars illa alterius poli quam intersecant, nunquam videtur.



CAP. XV.---De horizonte et meridionali circulo.

Duo qui ad praedictum numerum supersunt, meridianus [Col. 0061C] et horizon. Meridianus dicitur linea designans illam partem coeli, in qua sol existens, aequaliter distat ab ortu et occasu, Horizon vero in quo videtur coelum cum terra jungi, dictus horizon quasi terminans. Isti duo ultimum scribuntur in sphaera, quia pro diversitate circumspicientium vel habitantium variantur.



CAP. XVI.---De motu firmamenti et de polis.

Motus vero aetheris, vel ignis, qui praedictis rationibus coelum et firmamentum dicitur, talis est: cum ignis naturatiter semper sit in motu, nec supra ipsum sit quo ascendat ubi ostendimus, nec descendere potuit, quia hoc contra naturam ejus est, et omnia inferiora loca ab inferioribus elementis [Col. 0061D] occupata erant. Item inutile fuit illum descendere, descendendo terram nempe incenderet, nec in ea aliquid vivere posset; ergo in quo possit et habet motum, et movetur in circuitu, et est in circuitu, non occupando diversa loca, se movere, sed partes aliter atque aliter sitas in eodem loco habere: sic vero in circuitu se vertendo ab ortu per occasum, refert secum stellas, tam erraticas quam infixas. Quamvis tamen circa terram volvatur non recto modo, sed oblique circa nostram habitabilem volvitur, quod per solos polos videri potest. Est autem polus stella immobilis, una in hoc capite, alia in alio. Axis vero est linea intelligibilis de polo ad polum, per medium terrae directa, circa quam volvitur firmamentum. Si ergo recto modo volveretur [Col. 0062A] firmamentum, unus de polis recto modo esset super terram, et alter sub terra, vel in lateribus terrae. Cum vero unus sit inter medium coeli elatus ex nostra parte, similiter alter ex alia. Linea quae dicitur axis, obliqua est, et circa ipsam oblique volvitur firmamentum. Et quoniam falsam sententiam quorumdam de firmamento satis improbavimus, nostram vero ponentes probavimus, et de stellis infixis in eo, et de circulis, et motu ejusdem non tacuimus. De planetis dicere incipiamus; ergo a summo planetarum sumamus exordium.



CAP. XVII.---De Saturno, et quare aliqua stella dicatur frigida, et quot modis nomina qualitatum rebus attribuantur.

Summus itaque planetarum Saturnus dicitur, in [Col. 0062B] peragratione zodiaci, triginta annos consumens. Unde in fabulis senex dicitur. Haec stella frigida et nociva dicitur esse. De frigiditate ergo primum, deinde de nocivitate disseramus. Stellam istam esse frigidam et siccam, antiqui astrologi probaverunt cum scirent solem existentem in cancro, terras adurere videbant in aliquo anno minus solito. Scientes autem ex natura solis hoc non contingere, quaesierunt quis planeta in eodem signo esset cum sole reperientesque dixerunt ex eo causam frigiditatis esse. Sed dicet aliquis: Cum omne corpus stellarum igneae sit naturae quod probat motus et splendor, unde una stella dicitur frigida, alia calida; neque enim probamus ex ratione illa quia dicunt quidam ex vicinitate aquarum congelatarum Saturnum [Col. 0062C] esse frigidum, sicut et luna est ex vicinitate terrae et aquae. Probavimus enim aquas congelatas, in superioribus esse non posse (Supr. lib. XI, cap. 2). Sunt qui inde dicunt plures esse qualitates ignis, quae in quibusdam corporibus sunt conjunctae, in quibusdam divisae. Quemadmodum ergo est quoddam igneum et calidum, et non splendidum, ita est quoddam splendidum, nec calidum. Dicunt enim quod ignea non sint calida, nisi quae conjuncta sint alicui spissae et humidae naturae, quam in sui substantiam commutent. Unde, si alicui igneo desit vicinitas spissi humoris, deficit in eo calor. Hoc autem probant per solem, quia in convallibus montium, ubi est aer spissior magnum exercet calorem, in superioribus [Col. 0062D] propter aeris subtilitatem non exercet. Hujus rei sunt indicium perpetuae nives existentes. Sed de hoc loquentes de situ terrae satis dicemus. Volunt etiam isti super lunam nullum esse sensum caloris, prae nimia aetheris subtilitate. Nos vero dicimus nomina qualitatum tribus modis rebus attribui: vel propter effectum, unde vinum dicitur calidum, quia efficit calorem, etsi frigidum sentiatur: vel propter sensum, ut cum aquam bullientem dicimus calidam, etsi naturaliter sit frigida; vel propter signum, ut cum dicimus sanum bene dormire, sine difficultate spirare. Cum enim aliqua stella dicitur frigida, effectui deputatur. Quamvis ergo in se sit calida, si efficiat frigus dicitur frigida. Inde, quia Saturnus junctus soli minuit calorem, propter [Col. 0063A] effectum dicitur frigidus, etsi in se fit calidus. Sed quaeret forsan aliquis: Si corpora stellarum ignea sunt, unde contingit quod quaedam efficiunt frigus? Omnes enim in omnibus posse inveniri rationem, sed in quibusdam recurrendum ad creationem: quamvis possumus hanc rationem inde reddere, quod diversa ignea, ex propinquitate et remotione, magis et minus calefaciunt. Unde Saturnus quia remotior a nobis est, non calefacit terram; sol vero quia propinquius terrae est, magis incendit eam; vel dicamus quod quamvis aliqua stella calida sit, sunt in ea aliae qualitates nobis ignotae, a quibus calor non potest descendere. Sed quia in medio proposuimus quaestionem: Non omnia possumus omnes, sit ingenii cujusque inquirere, quid pro solvenda [Col. 0063B] hac quaestione possit invenire. Haec eadem stella ex frigiditate dicitur nociva, et maxime quando est retrograda: unde in fabulis dicitur falcem deferre. Deferens enim falcem plus nocet recedendo, quam accedendo.



CAP. XVIII.---De Jove.

Post Saturnum est Jupiter, in peragratione zodiaci duodecim annos consumens. Haec stella benevola est, quippe ita temperata in suis qualitatibus, quod per conjunctionem ejus cum sole probatum est. Sed quando media est inter Saturnum et Martem, si existat in superiore abside sui circuli, vel in inferiori, temperatur eorum nocivitas ejus benevolentia. Inde est quod in fabulis dicitur: Jupiter patrem Saturnum a regno expulisse, quia Saturno vicinior [Col. 0063C] factus, naturalem nocivitatem ei aufert. Dicitur etiam adulterando diversos genuisse, quia conjungendo se praedictis, in terrenis diversa efficit.



CAP. XIX.---De Marte.

Tertius est Mars stella, scilicet calida et sicca, et inde nociva, in biennio peragrans zodiacum; sed positus inter Jovem et Venerem, quae sunt stellae benevolae, vicinitate minuit suam nocivitatem, et illorum benevolentiam. In praeliis dicitur dominari, quia calorem confert et siccitatem, ex quibus est animositas. Calidi enim et sicci animosi sunt.



CAP. XX.---De Venere.

Quartus scilicet platonicos [secundum platonicos] Venus calida et humida stella, unde est benivola, in [Col. 0063D] anno fere zodiacum circuiens. Dicitur adulterata cum Marte, quia existens in superiori circuli sui abside, facta vicina Marti est minus benivola. Dea luxuriae dicitur esse, quia confert calorem et humorem, et in calidis et humidis viget luxuria. Ut enim propter Venerem brevius dicamus, quod prolixius loquentes de homine exponemus: calidi et sicci multum appetunt ex calore luxuriam, sed ex siccitate non sustinent effectum, et si faciunt maxime eis nocet. Frigidi et humidi e contrario male appetunt, sed sustinent: sed frigidi et sicci nec appetunt, nec habent effectum, maxime corpori eorum prodest effectus eorum.



CAP. XXI.---Quomodo eadem stella dicatur Lucifer et Hesperus.

Lucifer quando ante solem videtur, Hesperus [Col. 0064A] quando post eum in vespere videtur. Unde est quaestio: An in eodem tempore anni possit esse Lucifer et Hesperus? Dicunt quidam hoc esse non posse. Cum enim sit paris velocitatis cum sole, et fere in eodem spatio cursum suum perficiens, quomodo in una et eadem nocte, in vespere sequeretur solem et in manc praecederet. In uno ergo anni tempore praecedit solem, et tunc est Lucifer: in alio subsequitur, et tunc est Hesperus. Alii dicunt in uno eodemque tempore anni, illam ante ortum solis videri, et post occasum ejusdem non tamen praecedere et subsequi, hoc namque impossibile est. Dicunt enim stellam illam altiorem esse sole, unde diutius videtur in vespere, etiamsi non subsequatur solem, citius in mane etiamsi illum non antecedat. Dicitur [Col. 0064B] Lucifer et Hesperus, in eodem tempore anni, non quia praecedat et subsequatur, sed quia ante et post ex sui altitudine videtur. Tertii dicunt Venerem et Mercurium esse fere ejusdem coloris et quantitatis, semperque solem comitari; cum ergo sic comitantur illum, quod una praecedit, alia subsequitur: praecedens in vespere, propter splendorem solis non videtur, sed subsequens post occasum ejus apparet. Contra autem est in mane, praecedens nempe videtur, sequens vero splendore diei occultatur. Sed, quia unius sunt coloris, et quantitatis, una et eadem stella reputatae sunt.



CAP. XXII.---De Mercuria.

Quintus est Mercurius, fere in anno cursum [Col. 0064C] suum similiter peragens, cum quo Venus legitur adulterata esse: quia quando est in inferiore abside sui circuli qualitatibus illius se miscet.



CAP. XXIII.---De statu et retrogradatione praedictarum stellarum, et quod verum sit solem esse sub Mercurio et Venere, et de circulis ipsorum.

Sextus est sol. Sed ante de statu et retrogradatione stellarum praedictarum doceamus, deinde cur Chaldaei, et eorum sequaces dixerint, solem esse in medio planetarum, super Venerem et Mercurium. Aegyptii quos secutus est Plato, eumdem Sextum dixerunt, et superpositum Mercurio et Veneri. Dicunt quidam, quod est quaedam pars in circulo uniuscujusque, ad quam unaquaeque pervenerit. Sol facit eam stare vel retro ire, sed non dicunt quare. [Col. 0064D] Nos dicimus eas nunquam videri stare, quia, cum sint igneae naturae, est quod semper sint in motu, videntur tamen aliquando stare, ex et , id est elevatione et depressione. Constat enim inter omnes astrologos unumquemque de Planetis aliquando plus solito removeri a terra, et tunc elevatur, aliquando plus descendere versus terras, quod deprimi dicimus. Cum ergo elevantur vel deprimuntur, si recto modo hoc fit, sub eadem parte signi videntur, et stare creduntur. Sin autem retro obliquent, ire retro videntur. Hujus ergo elevationis vel depressionis causa est sol. Cum enim sit fons totius caloris, aliquando plus desiccat superiora et inferiora. Unde desiccata corpora stellarum plus solito levia ascendunt. Si item ad nutrimentum sui [Col. 0065A] plus solito humores attrahat, gravia descendunt. Quod ergo dicuntur stare, astrologum est, quia sic videtur. Deinde dicendum est, cur Chaldaei dicant solem esse quartum, Aegyptii et Plato sextum. Verum est solem esse sub Mercurio et Venere, juxta lunam. Cum enim luna frigida et humida sit, necesse fuit ut ei sol, qui est calidus et siccus, vicinus esset, quatenus ex calore solis, frigiditas lunae, et ex siccitate humiditas temperaretur, ne cum vicina esset terrae, eam distemperatam redderet. Item, cum luna proprio lumine careat, ut ostendimus, et a sole accipiat, ratio est ut fonti sui luminis sit supposita, sine medio. Sed quamvis hoc ita esse vcrum sit, Chaldaeis tamen aliter visum est, ex hoc quod dicemus; sol et Mercurius et Venus, ita conjuncti [Col. 0065B] sunt, quod fere in eodem spatio temporis, scilicet in anno, plus minusve, cursus suos perficiant. Fere ergo sunt aequales eorum circuli, sed juxta quantitatem circulorum planetae brevius vel prolixius tempus in peragratione zodiaci consumunt. Cum ergo fere aequales sint, unus ab alio totus non potest contineri. Intersecant ergo sese, ita quod circulus Veneris, inferiori parte sui circuli intersecat, superiores partes circulorum Mercurii et solis plus comprehendit de Mercuriali, quam de solari. Circulus vero Mercurii superiori parte sui intersecat Venerium, scilicet inferiori solarem. Circulus vero solaris superiori sui parte intersecat Mercurialem et Venerium, plus Mercurialem, minus Venerium. Sed, quia facilius [Col. 0065C] illabitur animo, oculis subjecta descriptio intersecationem illam ostendamus.
[Figure: 4Kb]


CAP. XXIV.---Quando circuli Veneris et Mercurii liberius appareant.

Cum circulus solis, ab inferioribus partibus ambiatur, juste inferior illis dicitur. Solem tantum non [Col. 0065D] obscurat subjecta, quantum supposita. Reputatus est ergo sol illis superior, sed jam tractatum ad solem, et ad alios planetas transferamus. Sed quoniam caeteri planetae, quemadmodum et sol moventur, de motu solis loquamur, ut similia de aliis intelligantur.



CAP. XXV.---Utrum planetae moveantur cum firmamento vel contra.

Generalis ergo sententia omnium philosophorum est, firmamentum ab ortu ad occasum volvi, solem vero et alios planetas contrario motu; ab occasu ad ortum moveri, quod ostenditur oculis per signorum dispositionem. [Col. 0066A] [Figure: 9Kb] [Col. 0066B] Cum enim aries sic sit positus, quod quando in medio coeli, inter illum et orientem, taurus est; deinde gemini, post cancer; inter eumdem et occidentem sunt pisces, post aquarius, deinde capricornus, ut in hac figura apparet. Si ergo sol versus occidentem tenderet, de ariete in signum versus occidentem positum transiret, scilicet in pisces, deinde in caeteros. Cum ergo signa versus orientem posita, de ariete transeant, scilicet in taurum, deinde in caetera sine dubietate contra firmamentum moverentur. Subnectunt etiam rationem, quare necesse fuit sic esse. Cum firmamentum ab ortu in occasum volvatur, si planetae similiter moverentur, esset tantus impetus, quod in terra nihil stare vel vivere posset. Ut ergo radii motui obviarent, et impetum illius temperarent, [Col. 0066C] in contrarietatem motus illius retorta sunt. Sed, quamvis contra firmamentum deferantur, firmamentum tamen defert eas secum ad occasum et inde ad ortum. Ut si aliquis existens in navi, contra quem currat navis, se moveat, tamen navis quocunque vadit secum defert, non ideo a contrario motu quiescentem. Ergo quod paulatim vadunt ad orientem, naturalis cursus est, quod ad occasum et ortum, ex alterius impetu. Helpericus dicit hoc esse non posse; cum enim sol non sit de stellis infixis in firmamento, qualiter ab ipso refertur. Si enim aliquis extra navim est, quomodo ab ipsa defertur? De eo vero, quod sol vadit ad signa versus orientem posita, dicit sic videri, non vero sic esse. Cum enim, ait, firmamentum [Col. 0066D] et sol, naturali motu ab ortu ad occasum tendant, ita quod est sub prima parte Arietis, quia firmamentum aliquando velocius sole transit, cum in vicesima parte unius signi est: ergo vere sol venit ad ortum, non illa pars signi quae ante videbatur, supra solem videtur, sed posterior; et ita per singulos dies transeundo, videtur quod ad signa posteriora, cum tamen non vadat, quod potest quilibet probare per lunam. Cum enim certum sit lunam ad septentrionem, non currere, si nubes ipsam praecurrant, quando transeunt lunam, videturque quod ad posteriora currat. Sed, cum priori sententiae doctissimus omnium philosophorum consentit, et verum est, illi concordamus. Contraque hoc, ille dixit, solem a firmamento non posse referri cum in eo non [Col. 0067A] sit, etsi possunt dicere, quod est infirmum secundum nostram sententiam, quam dicimus firmum [forte, firmamentum], vocari aethera, tamen dicimus, et si non sit in firmamento, tamen posse referri ab eo. Ut enim in eodem exemplo de navi persistamus, si aliquid leve juxta navim sit impetu illius refertur, ut si in ea non sit. Ergo cum sol levis et igneae sit naturae, a firmamento, etsi in eo non sit, potest referri.



CAP. XXVI.---Quare sol oblique moveatur, et de hieme et vere.

Movetur ergo sol et alii planetae ab occidente in orientem, non recto modo, sed obliquo modo, scilicet, descendendo, ascendendo ad orientalia secundum praedictam signorum dispositionem. Sed, [Col. 0067B] dicet aliquis: Quae necessitas fuit, quod sol obliquo, non recto modo movetur? Respondetur: Magna quomodo ostendemus. Sed praedoceamus, quas diversitates oblique meando operetur, a remotiori, id est a capricorno incipientes. Cum ergo sol intrat capricornum, quod contingit in medio Decembris, unius mensis intrat signum, et in medio Januarii exit, eique attribuitur in quo illud intrat, quia tunc remotissimus a nostra habitabili, illa frigore constringitur. Terra enim et aqua naturaliter frigidae sunt, nisi a sole calefiant. Item, cum non sit quo arescat, aer spissatur in nubes, quae dissolvuntur in pluvias. Inde fit quaedam varietas anni, quae vocatur hiems. Est enim hiems humida et frigida, extenditurque donec sol transeat aquarium et pisces, [Col. 0067C] quorum primum intrat in medio Januarii, et secundos in medio Februarii. Constat ergo hiems tribus mensibus, et hoc est unum de quatuor anni temporibus. »In hoc ex frigore constringuntur pori superficiei terrae, nec potest calor evaporare, qui remanens intus, nutrit radices herbarum et arborum, vicemque matris praegnantis obtinet.« Incrementum autem non confert: quia nec calor, nec humor, ex quibus omne incrementum est, potest ascendere, propter constrictionis frigus. Sed unde gelu, unde nives, unde grandines, unde pluviae, unde tonitrua, unde fulmina contingant, in tractatu de aere dicemus. Huic tempori consimilia sunt, aqua, phlegma, aetas decrepita: haec etenim frigida et humida sunt. In eodem se melius habent cholerici, [Col. 0067D] pejus phlegmatici, melius juvenes, pejus decrepiti. Pessima est infirmitas quae ex phlegmate, quotidiana febris; minus mala quae ex cholera ut tertiana; utile est in eodem augmentare cibum. Pori enim humani corporis, ex frigiditate constringuntur, unde calor intus permanens, plus consumit. Contra igitur interiorem defectionem, oportunum est infundere exteriorem refectionem. Inde quod apud antiquos Deus hiemis, pinguis venter pingebatur, et ab immunditia paludis Spurius vocabatur. In eodem bonum est uti calidis et siccis. Cum vero sol ascendendo usque ad arietem pervenit, quem in medio Martii intrat, nec minus remotus, nec minus propinquus est, utpote in medio [Col. 0068A] torridae zonae positus. Unde aer nostrae habitabilis nec minus calidus, nec minus frigidus, nec minus siccus, nec minus humidus, sed inter quatuor qualitates temperatus. Ex hac temperie pori terrae aperiuntur, evaporatque fumus humidus, qui per radices arborum et herbarum scandens, confert eis augmentum, et vegetationem (Macrob.). Unde quidam mensis hujus temporis dicitur Aprilis, quia tunc terra aperitur in flores. Estque hujus temporis proprium inconstans esse, scilicet modo pluviosum ex vicinitate hiemis, modo siccum ex vicinitate aestatis, modo eadem ratione calidum, modo frigidum. Inde est quod in Martio saepe infirmantur homines, quia corpora humana aperta sunt ex calore, et statim corrumpuntur ex subito frigore. Sed, si aliquis se in [Col. 0068B] hoc tempore conservet, tardius in eo, quam in alio tempore infirmitatem incurret.



CAP. XXVII.---Unde altius moventur infirmi in vere, et in autumno; et de quatuor anni temporibus.

Hic subjicit aliquis: Unde ergo est, quod si aliquis intret aliquam infirmitatem, non tam saepe moritur in hieme quam in vere. Cum infirmitates oriantur ex malo humore per membra se diffundente, ex frigiditate hiemis constringuntur humores, nec possunt defluere.

Ex calore autem veris, itidem dissolvuntur, quibus decurrentibus per membra, succumbit homo et moritur. Haec temperies ab ariete incipiens extenditur, dum sol est in tauro et geminis. Primum [Col. 0068C] medio Aprilis, secundum medio Maii intrat. Huic tempori consimiles sunt aer, sanguis, pueritia quia calidi et humidi sunt. In eo se melius habent melancholici, pejus sanguinei, melius senes, pejus pueri. Pessima infirmitas est quae venit ex sanguine, minus mala quae ex melancholia, ut quartana. In eodem est conveniens, uti frigidis et siccis.

Cum autem usque ad cancrum ascendit, ex propinquitate sua terram incendit et desiccat. Unde est aestas calida et sicca, quae incipiens medio Junio, quando sol intrat cancrum, extenditur donec in leone quem intrat medio Julio, et donec est in virgine quam intrat medio Augusto, hujus temporis est et herbarum et arborum radices exsiccare. Consimile [Col. 0068D] est igni, cholerae, et juventuti; haec enim calida et sicca sunt, in eo se melius habent phlegmatici, pejus cholerici, melius decrepiti, pejus juvenes. Pessima est infirmitas quae venit ex cholera, minus mala quae ex phlegmate est. In eodem est utile uti frigidis et humidis. Augmentandus est potus, et minuendus est cibus. Cum enim ex calore aperti sunt pori corporis, evaporat calor naturalis, ex quo non ita bene digeritur cibus, sed quia potus cito transit in sanguinem, augmentandus est. Hic oritur quaestio. Cum istae diversitates in praedictis temporibus ex propinquitate et remotione solis habeant contingere, sol vero existens in leone, tantum distat a nostra habitabili, quantum existens in geminis, in virgine quantum in tauro, in libra quantum in ariete [Col. 0069A] quare in illis tribus operetur calorem et humorem, in his duobus calorem et siccitatem? Cui respondendum est: Quod existens in tribus vernalibus, ex hoc quod propinquus est operatur calorem, ex vicinitate hiemis praecedentis operatur humorem. Cum vero sol est in leone, et virgine ex propinquitate operatur calorem. Sed, quoniam ex calore veris et aestatis, jam humor desiccatus est, non est quo temperetur calor, nec unde sit humiditas. Inde est autem tempus calidum.

Cum vero est in libra, quia jam omnino desiccatus est humor et exstinctus est calor, oritur autumnus, frigidus et siccus, in quo fructus habentes intus humores, ut racemi et caetera colliguntur ex gemina siccitate aestatis, et autumni maturi. Incipit [Col. 0069B] autem autumnus in medio Septembris, sole intrante libram, durans dum sol est in Scorpione et Sagittario, quorum primum intrat medio Octobri, secundo medio Novembri. Assimilatur huic tempori terra, melancholia, senectus, quia frigidae et siccae sunt. In eo melius se habent sanguinei, pejus melancholici, melius pueri, pejus senes. Pessima est infirmitas quae nascitur ex melancholia, minus mala quae ex sanguine. Ut enim generaliter dicamus in omni tempore anni, pessima est infirmitas, quae fit ex humore simili temperati: qualitatibus enim temporis augmentatur materia morbi, minus mala quae fit ex humore tempori contrario. Minuitur namque qualitate temporis materia morbi. In eodem utile est uti calidis et humidis. Inaequale est hoc tempus, ex [Col. 0069C] vicinitate praecedentis aestatis, et subsequentis hiemis, ex quo succis fructuum habentium, indiscretim homines periclitantur. Hic oritur quaestio similis praecedenti. Cum sol existens in scorpione, tantum distet a nobis, quantum in piscibus, in sagittario, quantum in aquario, quare alias operetur in illis qualitates, alias in istis? Hujus solutio facilis est: in praecedentibus nempe, id est in scorpione et sagittario, quia aestate desiccatus est humor, jamque sol medium torridae zonae transivit, est frigus et siccitas. In istis aliis, quia similiter est sol remotus, est frigiditas: sed quia jamdudum defecit calor, qui aera desiccat: paulisper spissatur aer in nubes, et fit tempus humidum. Quamvis, ut praediximus, hiems sit frigida et humida, in principio [Col. 0069D] tamen magis est frigida, minus humida, in fine magis humida, minus frigida, in medio aequaliter. Ver autem in principio magis humidum, minus calidum, in fine magis calidum, minus humidum, in medio aequaliter. Aestas vero in principio magis calida, minus sicca, in fine magis sicca, minus calida, in medio aequaliter. Autumnus in principio magis siccus, minus frigidus, in fine magis frigidus, minus siccus, in medio aequaliter. Notandum vero est quamvis istae sint quatuor temporum proprietates, ex accidente tamen variantur, ut si cum hiemalibus signis sit aliquis calidus planeta, ut Mars est, propter naturam calida et sicca. Similiter, si in aestate sit aliquis frigidus et humidus, plus solito est [Col. 0070A] [Figure: 7Kb] humida et sicca. Ideo prudenti physico semper providendum est, quae signa sol obtineat, et quis planeta [Col. 0070B] cum eo sit in eodem signo, ut scias qualis futura sit aestas, et alia tempora, ut contra futuram qualitatem praesto sit medicamen.

Cum igitur sol has diversitates operetur, oblique ascendendo et descendendo, videamus quid mali sequeretur, si semper recto modo volveretur: et de hoc nullus dubitat, quod si semper ita propinquus nobis moveretur, ut in aestate, semper aestum haberemus.
[Figure: 6Kb]

[Col. 0070C] Nec aliquid crescere posset. Similiter, si semper remotus esset, ut in hieme, semper rigor frigoris esset, nec extra fructus et herbae nascerentur. Sed dicet aliquis: Si ita se moveret, ver esset in ariete, quod aequaliter distaret, quod aequaliter nobis semper temperiem faceret veris, nec aliquid mali inde proveniret. Nos dicimus contra, pessimum inde provenire malum. Nunquam enim terra intus conciperet, quod agit in hieme, neque fructus si aliqui nascerentur, ad maturitatem tenderent, sine quibus numerus animantium vivere non posset. Et quoniam de naturali motu solis diximus, de his quae agit relatus [Col. 0070D] a firmamento dicamus. Cum igitur sol naturali motu, ab occidente in orientem, contra firmamentum nitatur, quotidie a firmamento, dum refertur ad occasum, existensque super terram agit splendorem, qui dies dicitur. Sub terra vero eodem existente, in superiori parte est obscuritas, quae nox vocatur. Attendendumque est, quod dies alius naturalis, alius usualis sit. De naturali ergo prius, deinde de usuali disseramus.



CAP. XXVIII.---Quid sit naturalis et usualis dies, et de divisionibus eorum

Naturalis vero dies, viginti quatuor horarum spatium continet, scilicet, usualem diem et noctem. Unde dicimus triginta dies esse in mense, cum in [Col. 0071A] eo sint dies et noctes. Hunc in quatuor physici diviserunt, a nona parte noctis, usque ad tertiam diei usualis, calidum et humidum esse dicentes, a tertia diei usualis usque nonam calidum et siccum, a nona ejusdem usque ad tertiam noctis, frigidum et humidum. Inde contingit, quod quaedam infirmitates in diversis partibus ejusdem, pejus et melius secundum praedictam rationem de temporibus habeant. Usualis vero dies est spatium, quo sol ab ortu ad occasum refertur. Hunc ut naturalem, quatuor modis diviserunt. Prima enim parte illius, sol rubet, deinde splendet, postea calet, ad ultimum descendit et tepet. Inde est quod in fabulis quatuor equi Phoebo attribuuntur, nomina praedictis rationibus convenientia obtinentes. Primus nempe dicitur exactus, [Col. 0071B] id est, rubeus, secundus lacteus, id est, splendens, tertius lampas, id est, ardens, quartus Philogeus, id est, amans terram. In istis usualibus tertio in anno contingunt diversitates, aliquando namque sunt aequales noctibus, aliquando prolixiores, aliquando breviores.



CAP. XXIX.---Unde aequalitates et inaequalitates dierum.

Harum diversitatum haec causa est. Cum sol in hiemalibus signis est, tumor terrae, qui est in medio torridae zonae, inter nos et illum positus, aufert nobis, ne illum cito videamus et causa est, quare ab oculis nostris auferatur, inde brevius est splendor ejus apud nos super terram: et sic dies umbra prolixa, et ideo nox. Sed quando est in cancro, et [Col. 0071C] in aliis aestivalibus signis, quia citra tumorem terrae nascitur, cito in mane videtur, et tarde ab oculis aufertur, inde prolixius est splendor super terram, et brevius umbra. Eodem vero in ariete vel in libra existente, quia aequaliter distata nobis, aequaliter super terram, et sub terra est, inde est aequalis splendor, et aequalis obscuritas.



CAP. XXX.---Unde eclipsis solis sit, et quod singulis mensibus non contingat.

Enumeratis affectibus solis, tam ex naturali, quam ex accidentali motu, de eclipsi ejus dicamus, unde, et quo tempore contingat solem esse [Figure: 10Kb] [Col. 0072A] in medio zodiaci, qui locus eclipticus dicitur. Luna vero sub eodem sic posita est, quod, si linea dirigeretur, iret per medium solaris et lunae et terreni corporis sic. Tunc luna facit radios suos elidi, nec ad terram obtectu lunaris corporis possit descendere. Inde est quod nunquam nisi in triginta luna contingat, quia alio die, non est recto modo supposita soli. Non tamen omni tricesima luna hoc contingit. Sed quotiescunque contingit, in ea contingit. Si enim in tricesima die luna, ita opposita soli, quod sit aliquantum versus cancrum, alterum versus capricornum, non potest luna Solis visum et descensum radiorum nobis auferre. Sed, quia de sole pro posse nostro disseruimus, deinde de luna disseramus.



CAP. XXXI.---Quare luna non habeat splendorem et calorem: et de novilunio et plenilunio.
[Col. 0072B]

Luna igitur ex propinquitate aquae et terrae spissius habet corpus, quam caeterae stellae, unde non habet proprium splendorem et calorem, sed a sole accenditur. Si enim proprium haberet calorem, cum vicina sit terrae, per singulos menses, aestum caloris, frigus hiemis in terram ageret, tanquam continuis inaequalitatibus, nihil vivere posset. Caruit ergo splendore et calore, a sole tamen superposito illustratur, non tamen semper aequaliter, sed modo post novissimum, modo plenilunium, modo interlunium hoc ita fieri. Dicunt quidam, quod non est supposita [Col. 0072C] soli, in eodem signo, prae nimio splendore eam obscurari, nec posse apparere. Sed quando elongatur à Sole in parte incipit splendor apparere. Unde cum plus removetur a sole, major in ea splendor apparet. Cum enim primum appareat ex parte solis, falsa videtur eorum sententia. Nobis videtur quod omne luminosum supposito aliquo obscuro, in opposita sui parte facit umbram, in parte sui splendorem. Cum igitur luna quae, ut praediximus, naturaliter est obscura, soli supposita in parte sui, id est, supra solem ponit splendorem, in opposita parte, id est versus terram facit umbram, unde a nobis luna non videtur. Sed, quando elongatur a sole, incipit splendor ad modum gracilis cornu apparere, diciturque . Quantoque plus elongatur plus [Col. 0072D] splendens descendit, ita quod in septimo die dichotomos dicitur, id est divisa per medium. Et est notandum quod quando splendor descendit umbra ascendit, et e converso: post septimum vero diem usque ad decimum tertium est , id est minus plena, et major dimidia, decima quarta vero pie quia per diametrum remota est a sole. Quod potest probari ex hoc quod sole occidente ipsa oritur, jam tota umbra ascendit, et descendit totus splendor, estque , id est plenilunium. Postea vero incipit appropinquare soli, et umbra descende re, splendorque ascendere. Unde deficit ex nostra parte splendor et fit primum [Col. 0073A] [Figure: 9Kb] [Col. 0073B] descendendo , deinde , post ea . Haec omnia erunt apertiora ante oculos praecedente figura posita.



CAP. XXXII.---De eclipsi lunae et quare singulis mensibus non contingat, et de figuris umbrarum.

Eclipsis vero lunae est ratio, sole et luna in praedicta ecliptica linea sic dispositis, quod sol est in inferiori hemispherio, luna in superiori, terra vero in medio: sic quod si linea descenderet a medio lunaris corporis, transiret per medium terreni et solaris. Tunc tumor terrae altius interpositus, dirigit umbram, scilicet, usque ad ipsam lineam, unde et radii solis, non possunt eam accendere: patiturque eclipsim, donec movendo se, tumorem transierit, et splendor in ea apparere incipiat. Inde est quod [Col. 0073C] nunquam deficit nisi in quinta decima luna, quia tunc est soli opposita, non tamen in omni quinta decima luna hoc contingit. Sed quotiescunque hoc contingit ex figura umbrae terrae. De figuris umbrarum quae ex aliquo rotundo corpore opposito splendori ejusdem fiunt praedoceamus. Omnis talis corporis umbra vel est cylindroides, vel conoides. Sed cylindrus est figura longa et rotunda, aequaliter crescens, neque lineas in summum attingens. Inde dicitur cylindroides umbra quae talis figurae est. Quae fit quoties luminosum corpus et obscurum eiusdem quantitatis, ad hunc est modum.
[Col. 0073D] [Figure: 12Kb]

[Col. 0074A] Cum ergo corpus solis et terrae aequana non sint, quippe cum sit sol octies major quam terra, umbram terrae esse non potest. Calathus vero est figura ab acuto in altum rediens. Unde et dicitur hujus figurae umbra, hoc fit, quando luminosum corpus minus est obscuro, ad hunc modum. Sed figura umbrae terrae calathoides esse non potest, quia sol, ut probat Macrobius, major est terra. Conoides vero umbra dicitur, quia ex lato in acumen tendit, quae fit si luminosum corpus majus sit obscuro; ut monstratur in subjecta descriptione.
[Col. 0074B] [Figure: 10Kb]

Ergo quia solare corpus majus est terra, umbra illius conoides est: cum Sol et luna, ut [Col. 0074C] praediximus, conus umbrae terrae recto modo ad lunam tendit eamque inficit, nec radios a sole accipit donec conum umbrae transierit. Si autem in quinta decima luna non sit sic disposita, sed alterum sit aliquantulum versus septentrionem, alterum versus austrum, conus umbrae non recto modo ad lunam dirigitur, nec eam inficit, sed juxta illam, ad hunc modum.
[Col. 0074D] [Figure: 14Kb]

[Col. 0075A] Viso unde eclipsis lunae contingat, et quare non in singulis mensibus, de umbra quae semper in medio ejus videtur, quid nobis inde videatur, dicamus. [Col. 0076A] Cum luna frigida et humida sit, quamvis a sole illuminetur, aliqua parte sui retinet, quae aliquid obscuritatis naturaliter inibi semper apparet.



LIBER TERTIUS.
[Col. 0075]


PRAEFATIO.
[Col. 0075A]

Etsi studiis docendi occupati, parum spatii ad scribendum habeamus, quoniam inde multos vestes philosophiae abscindentes, et cum panniculis arreptis totam sibi eam cessisse credentes, abisse dignoscimus, voce ipsius clamantis excitati, ne nuda remaneat, particulas abscissas stylo nostrae parvitatis consuimus: non ignari morsibus invidiae nos subjacere: [Col. 0075B] nobisque hodie est periculum noscere et habere. Sed quoniam, ut ait quidam:

Justius invidia nihil est, quae protinus ipsum
Auctorem rodit, excrucians animum;
Et Horat. (Ep. I, II, 57)

Invidus alterius rebus macrescit opimes.
Invidia Siculi non invenere tyranni
Majus tormentum.
De tormento illorum certi, etsi de multis morsibus venenatorum non dubitantes, quasi Catonum per aestum Libyae feritatem sectantes, rationibus diversis pusillorum muniti, ad sequentia transeamus.



CAP. I.---De aere.

Et quoniam de aethere et ornatu ejusdem, quae nobis visa sunt, nostro proposito congrue docuimus, [Col. 0075C] de aere illi conjuncto, et subdito, doceamus, quae, et unde in illo contingant, ostendentes. Aer igitur est a luna usque ad terram, qui quanto terrae propinquior, tanto humidior et spissior; quanto remotior, siccior et splendidior. Hic cum sit suppositus soli, ex eo calorem et humorem accipit. Sed quoniam sol terminos torridae zonae nunquam excedit, illam partem aeris ex vicinitate accendit, et remotam expertem sui caloris relinquit.



CAP. II.---Qualiter quinque zonae sint in aere.

Sunt ergo in aere quinque diversitates, ab antiquis zonae dictae sunt, non, ut quidam aestimant, super lunam. Illic nempe omnia immutabilia sunt, quia illic nulla est contrarietas. Cum enim ibi [Col. 0075D] aether, qui ignis dicitur, corporaque stellarum ignea, unde in aliqua parte erit frigus? Sed scio istos ex verbis philosophorum errasse, qui quinque zonas esse in coelo pronuntiant. Contra hoc geminam habemus defensionem. Prima est, quod aer saepe vocatur coelum, unde aves coeli dicuntur. Secunda est, quod quinque partibus aeris, quinque partes aetheris superpositae sunt, vocaturque pars aetheris nomine partis aeris sic suppositi: diciturque pars superposita frigidae, frigida: quamvis in ea nullum sit frigus. Pars superposita torridae, torrida: non quod in aethere aliquis sit fervor caloris.



CAP. III.---Quae diversitates ex aere in terra sint.

Est ignis superior ita subtilis, quod accendere [Col. 0076A] aliquid non potest, donec humido se misceat, et spisso. Istae eaedem diversitates ex aere superposito in terra sunt. Qualitas quippe aeris, terram subjectam inficit. Sunt igitur quinque zonae in aere, quinque in terra. De aere ergo superposito nostrae habitabili, disseramus, ostendentes quid in eo et unde sit, et a diversitate pluviae, quia est omni temperiei communis, incipiamus.



CAP. IV.---Unde sint pluviae.
[Col. 0076B]

Pluviarum ergo diversae sunt causae. Aliquando namque fumus spissus, et humidus evaporat: qui cum ascendit, minutissimae guttae se involvunt, quae grossiores et graviores factae, cadunt, fitque pluvia. Aliquando vero aer ex frigiditate terrae et aquae spissatur, transitque in aqueam substantiam, quae ex calore solis, ut glacies ab igne desiccata, cadit per minutissimas particulas. Aliquando ad nutrimentum sui coloris solem attrahere humorem contingit, et quod in illo liquidius est, in igneam transit substantiam. Quod vero gravius deorsum cadit, ubi post acutissimum calorem videmus contingere pluviae inundationem. Habet autem quaestionem.



CAP. V.---Quare solis radii et calor ad terram tendant.
[Col. 0076C]

Cum proprium sit ignis, tendere sursum, unde est quod radii solis et calor ad terram tendunt? Ad quod dicimus, quia sol igneae naturae sit, non quia ex solo igne constet, sed quia in eo dominatur. Praedocuimus enim corpora stellarum ex quatuor elementis esse facta, dominante tamen igne: cum sol ex quatuor elementis constet, quamvis igne dominante, qui in eo ex terra et aqua est, ad simile, id est ad terram et aquam tendit. Sed quia a caloris fonte procedit, secum aliquid caloris defert, quo terra et aqua calefiunt, et quoniam natura est caloris ascendere, calor qui praedicto modo descendit, revertendo secum aliquid humoris elevat, quod ebulliendo [Col. 0076D] in sui substantiam transmittat.



CAP. VI.---Quare sol calefacit terram, et ignis superior non.

Si ergo proprie possimus loqui, dicamus quod sol sursum humorem elevat, non attrahat. Ideoque fons caloris dicitur, quia sic subdita calefacit: ignis vero superior non. Cum enim sit elementum non ex elementis factum, nihil est in eo quod ad inferiora descendat. Inde vero est quod pars aeris et terrae, soli subdita est fervida. Remota autem frigida, etsi sit aetheri subjecta. Sed dicet aliquis. Nonne ignis. ubicunque est, calidus est? Cui dicimus, Non, nisi humido et spisso junctus. Quamvis ergo super lunam sit ignis, non ibi fervor est, deficit enim humida [Col. 0077A] et spissa materia qua accendatur ignis, neque frigus, neque obscuritas, sed unus et continuus splendor, neque aliqua mutabilitas. Sed dicet ad hoc quod Aristoteles ait: Impossibile est ignem non calere. Respondemus ibi locutum fuisse Aristotelem de inferiori igne, qui semper alicui spissae materiae mistus, nunquam calere desinit. Dicimus ignem calere, non actualiter, sed naturaliter. Quarta causa est pluviarum, ventus elevans humorem, de stagnis, et fluviis, et lacubus. Inde est quod ranunculi et pisces, a multis visi sunt de aere cadere. Cum enim, ut diximus, aqua vento sustollitur, contingit quod ranunculos et pisces secum elevat, quibus ex naturali grandine descendentibus, stupent ignorantes. Nullum ergo tempus anni immune est a pluvia. In [Col. 0077B] omni namque vel fumus humidus evaporat, aer ex frigiditate spissatur, vel humor calore, vel vento elevatur.



CAP. VII.---Quod ante finem mundi guttae sanguinis cadent, vel quare sanguis dicatur pluere.

Haec pluvia quandoque plus solito spissata, ex nimio calore incensa, fit ad modum sanguinis, rubea et spissa. Quod videntes, rerum causam ignorantes, philosophorum, dicunt sanguinem pluere. Inde veri simile est dictum esse quod ante finem hujus mundi guttae sanguinis cadent, et cum debeat ex ustione finiri, ut testatur Scriptura, quae dicit psalmo quadragesimo nono: Deus noster manifeste veniet, Deus noster et non silebit. Ignis in conspectu ejus exardescet [Col. 0077C] (Psal. XLIX, 3). Et alias: Qui venturus est judicare vivos et mortuos, et saeculum per ignem. Aquae ex calore in nubibus expansae, ex fervore spissabuntur, et incensae, rubeaeque factae, ad similitudinem sanguinis cadent. Est quando in pluvioso tempore arcus discolor in nubibus apparet, unde existant, et unde in eo tot appareant colores, dicamus.

Cum, ut supra diximus, calor solis humorem elevet, vel fumus humidus evaporet, aquae in nube ut in vitreo vase, et ubi est tenuior et calidior, rubeum ostendit colorem, ubi spissior, purpureum vel nigrum. Inde est, quod arcus ille nunquam ut in opposita parte solis relucet. Aer enim ex splendore solis ita irradiatur, quod diversi in eo colores apparent.



CAP. VIII.---Unde grando et nix.
[Col. 0077D]

Visis ergo causis pluviarum, et arcus coelestis, de grandinibus disseramus. Cum igitur praedicto modo humor elevetur, contingit saepe in superioribus ventum frigidum et siccum fieri, qui guttas aquae ex frigiditate congelans, transmutat eas in lapideam substantiam: et quia guttae rotundae sunt, quod potest probari per rotunda foramina, quae agunt in lapide, assiduitate cadendi, grando rotunda descendit. Unde carmen:

Gutta cavat lapidem non vi sed saepe cadendo.
Nives vero sunt supradictae guttae, antequam grossae sint, spissataeque congelantur.



CAP. IX.---Quare nives nunquam contingant in aestate, cum in ea contingat grando.
[Col. 0078A]

Hic subjicient: Cum in aestate saepe grando contingat, quare in eadem, juxta inferiora montium nunquam nives contingant? Contra hoc dicimus: In aestate humorem ex calore alicujus elevari, elevandoque guttas involvi, quae grossiores factae, frigoreque congelatae, grandinem gignunt. In hieme vero, quia frigus circa terram est, guttas aquae, antequam grossae sint, ex frigiditate temporis constringi, et in nivem transmutari, constat. In aestate vero, quia frigus circa terram non est, donec in altum elevatae, grossae et spissae fiunt, non congelantur. Nunquam ergo in aestate nives, etsi in ea sunt grandines. De tonitruis et fulminibus, unde et qualiter contingant, [Col. 0078B] disseramus.



CAP. X.---De tonitruis et fulminibus.

Fumo igitur, ut praediximus, ad superiora tendente, cum ad summum aeris pervenit, et praeponderationem humoris, movetur aeris summitas. Cujus particulae ad modum undarum aquae sibi occurrentes, fragorem faciunt. Ex motu vero aer calefactus, transit in igneam substantiam, fitque coruscatio: quae quamvis cum fragore fiat, citius tamen ad nos pervenit, quia visus velocior est auditu. Cum ergo, sicut praediximus, sparsim ex fumo humido spissati generantur, impetus qui ascendit sursum, est fragor sine fulmine. Sin autem impetus ille deorsum tendat, tamen tantus non fit, quod usque ad obstaculum [Col. 0078C] perveniat, nondum est fulmen. Cum vero ad obstaculum pervenit, obstantia findit.

Sed quia proprium est motus aeris, tendere sursum, nulla materia exire vetante, revertitur, sparsosque recolligit ignes. Si vero in hac inferiore parte aeris, multus sit humor, aer existens, in illo impetu igniri non potest, fitque fulmen findens, non urens. Si autem ibi non sit humor, ex motu et siccitate ignescit, fitque fulmen urens. Est autem fulmen pars aeris, collisione aliqua usque ad obstaculum perveniens, cum impetu. Tonitruum vero, est partium aeris sibi occurrentium sonus. Coruscatio autem pars est aeris ex impetu ignita et splendens. Non est igitur fulmen lapidea substantia, ut quidam asserunt. Si enim lapidea esset substantia, non huc et [Col. 0078D] illuc discurreret, nec sursum reverteretur, et cum aliquam feriret carnem, et ossa comminueret. Ideo fulmen saepius alta sternit, quia, cum ab alto oblique descendit, citius alta repetit. Sed quia quorumdam est sententia, quoddam fulmen esse lapideam substantiam, ne ex ignorantia vel invidia videamur eam vituperasse, vel tacuisse, breviter illud declaremus sive exponamus.

Aiunt isti, quod cum fumus humidus ad superna ascendit (proprium namque est fumi humidi ad superna elevari, ut saepius a nobis expositum est), elevatur cum eo aliquid terrenae substantiae, quae ex calore solis in lapideam spissatur substantiam, et continetur in concavitate nubis, donec impetu aliquo [Col. 0079A] nubes dividit, unde lapis ille impulsus altum aliquid percutit.



CAP. XI.---Quare in sola aestate contingant fulmina.

Hic subjiciet aliquis: Cum in omni tempore anni fumus humidus, ut praediximus, ascendat, quare in omni non contingunt fulmina et tonitrua? Cui dicimus: Cum ab fumo humido ascendente habent esse, non fiunt tamen inde donec ad summum pervenerint aeris, quod per simile maris potest probari. Cum enim mare, ex fumo ascendente, in fundo commovetur, ex spissitudine, non potest huc vel illuc impelli. Sed cum usque ad summum commotio illa pervenerit, illuc et illuc undae impelluntur, fitque tempestas. Quod vero tempestas a fundo incipiat, per hoc potest probari, quod phocas undas agitantes ante tempestatem [Col. 0079B] videmus. Unde Plinius ait: Nautae sunt dormitoriae, quae in fundo maris dormiunt. Fumo tamen, ut praediximus, fundum maris commovente, excitati ad summum ascendunt. Quod videntes nautae, experimento certi, etsi de physica incerti, tempestatem futuram praedicunt, quippe jam incipit tempestas in fundo. Simile vero est in aere. Dum enim inferiores partes aeris obtinet fumus, ex spissitudine non potest huc vel illuc impellere aera. Sed cum ad summum pervenit, huc et illuc ex labilitate eum impellit, fiuntque tonitrua et fulmina. In hieme vero, etsi aer spissus sit, non est tamen tantus calor, quod spissus fumus usque ad summum possit erigi, non etiam in aere. Remanens ergo in inferiori parte aeris, ventos et pluvias gignit. In aestate, cujus est [Col. 0079C] maximus fervor quo elevatur, fitque partium aeris diversa incursio: unde contingunt fulmina et tonitrua. In autumno, qui est frigidus et siccus, neque est humor qui elevetur, neque calor quo elevetur.



CAP. XII.---De eo quod stellae videntur aliquando cadere.

In eodem aere videtur nulla stella cadere, cadente aliqua. Cum igneae sint naturae, et proprius stellarum locus sit aether, nunquam ad terram descendunt. Item cum maximae sint, etsi ex remotione parvae videantur, si aliqua caderet, totam terram vel maximam partem ejusdem occuparet. Non ergo cadunt, sed cadere videntur. Saepe etenim in superioribus partibus aeris, est ventus et commotio, etsi non sit in inferioribus, ex ea commotione aer ignitus [Col. 0079D] et splendens, per aera discurrit. Qui cum extra aliquam stellam splendere incipit, suo splendore visum illius stellae nobis aufert, videturque quod stella ceciderit. Sed dicet aliquis: Unde est ergo quod stellam illam non videmus? Huic dicimus: Stellam illam videri posse, sed eam esse, nesciri. Cum enim, ut praediximus, aer ignitus discurrat, aer spissior, et modo tardior subsequitur, qui inter nos et stellam illam positus, visum ejusdem nobis aufert. Sed antequam transeat, et stella appareat, firmamentum, quod ad occasum volvitur, stellam illam ad ulteriora secum detulit. Cumque apparet, quia in alio loco, quam antea esset, videtur, alia stella putatur.



CAP. XIII.---Quod cometa non sit stella.
[Col. 0080A]

De cometa vero quae in mutatione imperii apparet, hoc sentimus quod stella non est; quia neque de infixis, neque aliquis planeta. Quod de infixis non est, ex hoc apparet, quod motus illius sentitur. Planeta vero non est, cum extra zodiacum saepe videatur, nec motum planetarum sequatur. Si item stella esset, esset in aliquo hemisphaerio. Cum igitur stellae ejusdem hemisphaerii apparent, unde ista, quae major videtur, non apparet? Non est ergo stella, sed ignis, juxta voluntatem Creatoris, ad aliquid designandum, accensus.



CAP. XIV.---De refluxionibus Oceani.

Quoniam de aere, et eo quod in eo contingit, pro affectata brevitate transcurrimus, de aqua et situ [Col. 0080B] ejusdem dicere incipiamus. Sapientia ergo divina, sine calore et humore, nihil posse vivere praesciens, terram vero et aquam esse frigidas, ut in ea vivere aliquid posset, totius caloris fontem, id est solem, ut aequaliter hinc et illinc terram calefaceret, super medium terrae posuit. Sed quia a solo calore nihil vivere posset, in medio ejusdem fontis caloris fontem humoris supposuit, ex quibus hinc et illino terra temperaretur. Est ergo fons humoris in medio torridae zonae, in medio aequinoctialis circuli, terram circumdans, qui ideo esse a pluribus non creditur, quia per nimium fervorem, ad ipsum non pervenitur. A physicis tamen praedicta necessitate esse creditur, verumque mare vel Oceanus appellatur. Hoc vero mare cum usque ad Occidentem venerit, duas [Col. 0080C] refluxiones ibi facit, quarum una ad austrum, alia ad septentrionem vergit, latera terrae sequentes. Similiter in oriente duas facit refluxiones, ad praedicta latera se vergentes. Cum occidentalis vero refluxio, et illa orientalis, ad praedicta latera se vergentes, sibimet occurrunt, ex repercussione ingurgitatur retro mare; fitque famosa accessio et recessio maris, quae fluctus [vel, aestus maris pro fluxu] maris dicitur. Similiter aliae duae in capite sibi occurrentes. Sunt alii qui dicunt fluctus maris montes subditos mari causam esse: Cum item usque ad ipsos mare pervenit, retro cadit, et ingurgitatur, impleturque retro alveus, sed ante expletur. Si ante vero expletur, retro item revertitur, et expletur retro, sed impletur ante [Col. 0080D] praedicta occidentalis refluxio, ad septentrionem vergens. Cum juxta latera terrae tangens Africam, ad finem ejus pervenerit, inter Calpem et Atlantem, usque juxta Hierusalem, Mediterraneum vocatur, diversa a diversis regionibus nomina accipiens. Qualiter vero ascendat et descendat si quis scire desiderat, et quae nomina, ex quibus regionibus sumpta, mappam mundi consulat. Sed quia facilius illabitur animo subjecta descriptio, id quod diximus oculis subjiciamus: in posita (col. seq.) sphaerula occidentalis refluxio ad septentrionem vergens, ex Atlante monte adjacente, Atlanticum mare vocatur, infra quam est Anglia, et vicinae insulae. Ex Orientali refluxione ad Septentrionem vergente nascitur Indicum mare. Similiter ex aliis refluxionibus ad [Col. 0081A] austrum se vergentibus credendum est, maria nasci diversa. Sed hoc nostra attestatione describi non debet, quia propter torridam zonam interjectam situs illarum nobis incognitus perseverat.
[Figure: 11Kb]


CAP. XV.---De ortu ventorum.
[Col. 0081B]

Et quia nostra sententia est, ex illis refluxibus ventos nasci, de ortu eorum disseramus tam cardinalium quam collateralium, cum igitur, ut praediximus, in Occidente ex illo fonte, totius humoris, duae refluxiones una ad austrum, alia ad septentrionem dividuntur, in illa separatione movetur aer. Sed si tantus fuerit impulsus, quod usque ad nos pervenerit, generat ventum qui Zephyrus vocatur. Duae vero orientales, sua divisione generant ventum, qui Eurus nominatur. Cum vero orientalis et occidentalis [Col. 0081C] ad septentrionem vergentes, in medios sibi occurrunt, movetur aer, fitque ventus septentrionalis, qui dicitur Boreas: qui idcirco frigidus, quia in frigida zona nascitur. Siccus vero, quia nubes de hoc angulo terrae ad medium fugat, estque pluviosus, juxta fines torridae zonae. Cum vero transit torridam zonam, calefit, etsi nobis sit frigidus, ibi tamen est calidus. Similiter cum duae vergentes ad austrum, in medio sibi occurrunt, generatur auster qui, etsi ultra torridam zonam siccus et frigidus sit, ut apud nos Boreas, quippe cum in frigida zona oriatur, quia tamen transit per torridam zonam, calefactus est, et ad nos pervenit calidus, fugandoque ante se nubes, usque ad angulum terrae in quo habitamus, generat [Col. 0081D] nobis pluvias, estque ex accidente nobis calidus et humidus, etsi in sua origine frigidus et siccus. Viso unde cardinales venti oriantur, etiam unde sint quatuor collaterales videamus. Si in duabus refluxionibus ad septentrionem vergentibus, Boreamque praedicto modo generantibus contingat, quod orientalis ex aliquo accidente sit velocior, ultra medium septentrionem et occidentem occurrit, nasciturque ventus collateralis, inter Boream et Zephyrum. Si vero occidentalis ultra medium septentrionalis orientali occurrat, fit ventus collateralis inter Boream et Eurum. Similiter si aliae duae refluxiones ultra medium, modo hic modo illic, sibi occurrant, duo collaterales ventos generant: unum inter Eurum, alterum inter Austrum, et Zephyrum. Sed quia oculis subjiciendo [Col. 0082A] figuram, minuemus laborem, unam similem praecedenti faciamus, in qua non in medio sibi refluxiones occurrant. In prima ut ex illa cardinales, ex hac collaterales intelligamus.
[Figure: 5Kb]

Sed quia in una figura, non plus quam duos possumus ostendere, per simile istarum, de aliis intelligatur. Quaeritur autem: Si ex praedictis [Col. 0082B] causis contingant venti cum quotidie refluxiones dividantur, sibique occurrant, quod testantur quotidiani fluctus, quare quotidie venti non contingant. Cui dicimus: quod, et si quotidie contingant, non impetum faciunt, qui usque ad nos perveniat. Saepe vero contingit, quod non putamus ventum esse, cum in aliis regionibus, vel in superioribus aeris partibus transit, non tamen a nobis sentitur. Sunt qui dicunt cavernas terrae causas esse ventorum. Cum enim eas subintrant, partes aeris ex labilitate, una intrante, et alia exire volente, fit conflictus, quo aer commotus, generat ventum. Inde est quod Aeolia, quia cavernosa est, regio ventorum dicitur. Alii dicunt fumum humidum ascendentem, et praeponderatione sua acra movere, ventumque [Col. 0082C] rigare. Nos vero primum, et secundum, et tertium, causam ventorum esse docuimus.



CAP. XVI.---Unde quaedam aqua dulcis, quaedam salsa.

Unde aqua salsa sit doceamus. Naturalis sapor aquae insipidus est, unde naturaliter est insipidum phlegma, ex accidente tamen fit salsa. Cujus ratio talis est: Cum mare, ut diximus, torridae zonae sit suppositum, ex calore spissatur, fitque salsum. Certum nempe est per ebullitionem aquam transire in salem. Sed dicet aliquis: Cum ex principio hoc salso, omnes aquae nascantur, et ad idem revertantur (teste Salomone, qui dicit: Ad loca unde exeunt aquae, revertuntur (Eccle. I). Neque enim credendum est, aquas annihilari, sed circulariter reverti) [Col. 0082D] unde est quod quaedam aquae sunt dulces, quaedam salsae?



CAP. XVII.---Quod aqua colata et attenuata fontes dulces gignat.

Cujus haec solutio: cum terra cavernosa sit, aqua ex labilitate sua subintrat, quae per cataractas transiens, colatur et attenuatur, salsumque amittit saporem, quae ad terrae superficiem erumpens, fontes et diversos rivulos dulcis saporis inde gignit.



CAP. XVIII.---Unde putei habeant humores

Sed de puteis, unde habeant humores, dissensio est. Si enim a cataractis fontes principium haberent, implerentur et decurrerent? Contra quod dicimus: etsi a cataractis principium habeant, non implentur tamen. Contingit autem cataractam non ibi finiri, [Col. 0083A] sed hinc et illinc esse. Unde ultra transit aqua putei, et non ebullit sursum. Ubi enim fons finita est cataracta. Inde aqua propter spissitudinem terrae, non valens ultra defluere, cogitur sursum ebullire. Sunt alii qui dicunt non esse ex cataractis principium putei, sed ex sudoribus terrae. Cum enim terra aliquid humoris contineat, si perforata sit, descendunt guttae aquae ad modum sudoris hominis, et inde est aqua putei. Nobis videtur ex utroque causam esse. Quod enim ex cataractis sint, per hoc probatur, quod juxta flumina statim reperitur aqua putei, et quod contingit saepe uni puteo, post alterum facto, aquam de primo auferri. Quod vero ex sudore terrae sint, probatur per hoc, quod in siccis et aridis locis, aqua putei reperitur.



CAP. XIX.---Unde aqua putei et fontis in aestate sit frigida, in hieme calida.
[Col. 0083B]

Quod aqua putei et fontis in hieme sit calida, sic contingit: Cum hiems naturaliter sit frigida, et frigiditate pori terrae constringuntur, nec potest calor evaporare, qui remanens, intus terram calefacit, et aquam. In aestate vero poris, superficiei terrae ex calore apertis, fumus evaporat, minuiturque calor: inde ab intus erumpens, exit frigida. Est ergo aqua putei in aestate frigidissima: aqua vero fontis, quia propinquior calido aeri, minus frigida, minus adhuc aqua fluviorum, minus pluviarum. Sic ergo dulcis aqua colando per cataractas terrae fit. Sed aquae illae, ex quarum humoribus fontes exeunt, per superficiem [Col. 0083C] terrae, non per cataractas, spissae sunt et salsae, mariaque vocantur.



CAP. XX.---Unde exustio vel diluvium.

Et quoniam communis philosophorum sententia, terrena modo diluvio, modo exustione finiri, unde utrumque contingat videamus. Cum sit aqua, ut praediximus, fonti caloris supposita, contingit humorem paulisper crescere, caloremque superare, donec ad id pervenerit, quod nullis littoribus detentus, per terras se diffundens, terrena submergit. [Col. 0084A] Qui cum ex calore solis, et ex siccitate terrae desiccatus sit, contingit calorem paulisper crescere, humoremque superare, donec ad id creverit quod per terram diffusus, eas adurat. Sunt qui dicunt, ex communi planetarum elevatione, vel depressione eorum contingere. Si enim omnes planetae simul elevantur plus solito a terra remoti minus de humore sibi as sumunt. Unde humor crescens per terram se diffundit, fitque diluvium. Sed si unus, vel duo, vel tre eleventur, sine aliis, non tamen excrescit. Quod enim crescit ex illorum elevatione, desiccatur ex aliorum propinquitate. Sic vero ex vicinitate omnes adurunt terras, fitque exustio, quia quod istae ex propinquitate majus faciunt, aliae remotae minus faciunt. Et attendendum quod diluvium aliud commune, aliud [Col. 0084B] vero particulare. Commune vero continuum esse non potest, particulare vero potest. Sicque alternatim pereunt mortalia. Unde quia in tempore Noe per diluvium mundi fuit destructio (Gen. I), per exustionem mundus finietur.



CAP. XXI.---Unde sit quod in lunatione modo crescunt humores, modo decrescunt.

Sed quia in fine hujus voluminis de habitu maris est tractatum, unde in primis septem diebus lunationis fluctus illius decrescant, in aliis septem crescant, videamus. Cum igitur interlunium est, quod totus splendor solis, qui eam accendit, aera subditum non potest tenuare, neque humorem desiccare. Est enim tunc plenus fluctus. Sed cum splendor incipiens descendere, accenditur luna et desiccat aera, [Col. 0084C] minuitque humorem. Quantoque plus descendit splendor, desiccatur humor, usque ad septimum diem. Septima vero die, quia tota medietate accensa est, mediante aere, calefacit humorem. Qui ebulliens sursum elevatur, et sic usque ad decimum quartum diem crescit fluctus; sed quia in tertia hebdomada calor elevans in ea minuitur, fluctus maris immoratur. In quarta vero, quia splendore accendente calor deficit, spissatur aer, humorque crescit, et inde fluctuat usque ad noviluvium.



LIBER QUARTUS.
[Col. 0083]


PRAEFATIO.
[Col. 0083D]

Superiorum voluminum series, a prima causa rerum orta, usque ad terram defluxit, pruritum aurium non continens, sed utilitati legentium deserviens, atque ideo animis stultorum non sedens. Jam enim illud impletum est: Erit cum sanam doctrinam non sustinebunt, sed ad sua desideria coacervabunt sibi magistros, prurientes auribus (II Tim. IV, 3). Quae igitur studii reliqua libertas sperari possit, cum magistros discipulorum palpones, discipulos magistrorum judices, legemque loquendi et tacendi imponentes cognoscamus? In paucis enim magistri, [Col. 0084D] frontem, si adulantis vocem et vultum percipient; etsi sit aliquis qui magistri severitatem sequatur, ut insanus a meretricibus magister scholarum fugatur, crudelisque vocatur et inhumanus; ut jam verbis Umbricii possit uti,

   . . . atque ideo nulli comes exeo tanquam
Mancus, et exstinctae corpus non utile dextrae. (JUVEN. . , Sat. III, 47.)

Unde ergo deberent diligi, fugantur magistri, secundum illud Ovidii:

Per quas nos petitis, saepe fugatis opes.

Sed quoniam probi est animum ad pejora non flectere, [Col. 0085A] sed melioribus conformare, remoto animo a pejoribus, conformatoque melioribus, ad caetera transeamus. Et quia de aliis elementis, et ornatu, et eorum sectantes compendia diximus, de terra et ornatu ejus dicere incipiamus.



CAP. I.---De terra et mundo.

Est ergo terra elementum in medio mundi situm, atque ideo infimum. Mundus nempe ad similitudinem ovi est dispositus. Namque terra est in medio, ut vitellus in ovo. Circa hanc est aqua, ut circa vitellum albumen. Circa aquam est aer, ut panniculus continens albumen. Extra vero concludens omnia, est ignis ad modum testae ovi.



CAP. II.---De diversis qualitatibus terrae.

[Col. 0085B] Haec terra sic in medio mundi posita, et inde omnia recipiens pondera, etsi naturaliter sit frigida et sicca, in diversis tamen partibus suis, ex accidente diversas continet qualitates. Pars enim illius torridae zonae, parti aeris subjecta, ex fervore solis, torrida est et inhabitabilis. Sed duo ejusdem capita, frigidis partibus aeris subdita, frigida sunt et inhabitabilia. Pars vero temperatae parti aeris subjecta, temperata est et habitabilis. Sed quia duae partes illius, ut praediximus, intemperatae sunt, duae infra sunt temperatae, et habitationis patientes. Una extra torridam zonam, altera ultra: sed quamvis habitabiles, unam tamen ab omnibus inhabitari tantum credimus, nec totam. Sed quia philosophi de habitationibus utriusque, non quia ibi sunt, sed quia ibi [Col. 0085C] esse possunt, loquuntur de illis, quos nos non credimus esse propter intellectum lectionis philosophicae, aliquid inde dicamus.



CAP. III.---De habitatoribus ejus.

Pars igitur zonae habitabilis, in qua sumus, in duo dividitur. Cum enim temperies aeris ex omni parte sit terrae, quaedam pars temperata est, et habitabilis. Sed quoniam refluxiones Oceani latera terrae juxta qualitatem horizontis cingit, in duo illam dividunt. Cujus superiorem partem habitamus: Antipodes vero nostri inferiorem. Nullus tamen nostrum ad illos, neque illorum ad nos pervenire potest. Ex parte enim septentrionis, frigus et refluxiones transitum prohibent. Ex parte vero orientis et occidentis, [Col. 0085D] sol et refluxiones. Similiter alta habitabilis in duo dividitur: Superius, quorum nostri obtinent, et inferius illorum. Sunt ergo in duabus habitabilibus quatuor habitatores, alii cum aliis in quibusdam temporibus conveniunt, in quibusdam differunt. Nos ergo et nostri antipodes simul habemus aestatem, et hiemem, et alia anni tempora. Sed quando habemus diem, illi noctem, e converso. Si enim ex propinquitate solis est aestas, et ex remotione hiems, ex mediocri distantia ver et autumnus, signa vero nobis et illis aequaliter distant, quippe terram servantia, et suum naturalem locum obeuntia, in quocunque signo sit sol, aequaliter erit nobis et illis, et idem efficient. Merito igitur habemus [Col. 0086A] similes diversitates, non tamen simul diem et noctem. Cum enim ex splendore sit dies, ex umbra terrae fit nox. Umbra vero semper est in parte opposita splendori solis, cum in superiori parte terrae est splendor diei, in inferiori est umbra noctis, et e converso. Nulla est ergo hora, in qua in aliqua parte non sit dies, et in aliqua non sit nox. Sed quaeritur: Si nos, et illi, simul habeamus aestatem et hiemem. Sed quando nos diem, illi noctem. In aestate vero nobis sunt longissimi dies, breves autem noctes; habebunt ergo ipsi in aestate sua dies breves, et noctes longas, quod non est naturale aestatis? Contra hoc dicimus: etsi quando nos diem, illi noctem, tamen in quodam tempore dies nobis et illis est communis, sed alteri in vespere, alteri in mane. [Col. 0086B] Cum enim sol est nobis in ortu, adhuc est illis in occasu, habemusque mane, illi vespere, ut circa horam primam nondum sit eis nox. Similiter in occasu, ex quo sol incipit descendere, incipit illis apparere, et tunc est illis mane, nobis vespere. Inde est ergo, quod habemus nos et illi dies aequales et noctes, etsi non simul. Similiter hiems. Qualiter hoc sit, ingeniis legentium discutiendum permittamus. Nos vero et similem habemus diem et noctem, sed quando nos aestatem, illi hiemem, et e converso. Cum enim in eodem hemisphaerio simul nos et illi habemus splendorem, et simul umbram: sed quia quando nobis est sol propinquus, illis est remotus: quando habemus aestatem, illi hiemem. Sed hic ortur quaestio, similis priori, ad quam si quis prioribus [Col. 0086C] instructus accesserit, illius solutionem facile inveniet. Nos vero, et antipodes , neque simul aestatem, neque simul hiemem, neque diem, neque noctem habemus, vero et sui antipodes sic se habent, ut nos et nostri anteeci, et nostri antipodes, ut nos et sui; antipodes nostri et sui ut nos et anteeci. Et quoniam de habitationibus tribus et earum habitatoribus satis docuimus, de nostra dicere incipiamus. Nostra igitur habitatio ab oriente in occidentem, a meridie ad septentrionem extenditur, quae quamvis temperata dicatur, non aequaliter tamen in omnibus suis partibus temperata est. Pars enim torridae zonae propinquior, ut est Libya, Aethiopia, calida est et sicca; vicina frigidae, frigida est, et humida. Occidentalis, frigida et sicca. Orientalis calida [Col. 0086D] et humida. Aequaliter vero distans, aequaliter est temperata.



CAP. IV.---De terminis Asiae, Africae et Europae.

Hujus item tres partes sunt principales, Asia, Africa et Europa, et incipit Asia ab oriente, et extenditur lateraliter a septentrione, usque ad torridam zonam, terminaturque Tanai et Nilo, mediam partem habitabilis continens. Europa vero et Africa duas alias obtinent. Sunt vero termini Africae: Nilus, ex parte orientis: a meridie torrida zona, a septentrione Mediterraneum mare, ab occidente refluxio Mediterranei. Termini vero Europae sunt ab Oriente Tanais, ad Mediterraneum mare, ab occidente refluxio, [Col. 0087A] a septentrione frigida zona, hoc modo: [Figure: 10Kb]



CAP. V.---Unde in quibusdam montibus perpetuae sint nives.

In hac item sunt montes, in quorum summitatibus [Col. 0087B] sunt perpetuae nives, cum in convallibus maximus sit calor. Sed quaeritur, cum calor sit ex sole, et ex superioribus: montes vero sint propinquiores soli, quam suae convalles, quare in superioribus illorum sint nives et in convallibus non? Contra hoc dicimus, quod et in superioribus breviter tetigimus: quod quamvis ex sole sit calor, qui idem est calidae naturae, donec tamen humido, quod in sui naturam transmutet, se commisceat, nihil calefacere potest; unde in praedictis montibus, quia aer subtilis est ex nimia remotione a terra, a sole non potest accendi, sed ex sua levitate impulsus, huc et illuc, frigidus efficitur. In convallibus vero, quia aer est spissus, et inde fere immobilis cito incenditur et calefit, quod per hoc simile potest probari. Quia si aer est immobilis, [Col. 0087C] accenditur, et est calidus, sed si ventus veniat, qui illum moveat, frigus sentitur. Hic oritur quaestio alia: si aer in superioribus praedictorum montium ita est subtilis, unde ergo spissatur in nubes et nives? Nos vero dicimus quod ille aer non spissatur, sed fumus humidus qui ex convallibus ascendit, ex frigiditate superiorum in nubes et nives, constringitur.



CAP. VI.---Quas qualitates contrahat terra ex diversis ventis.

Haec eadem habitabilis, diversis ventis exposita, diversas contrahit qualitates. Si enim aliqua pars ejusdem montibus oppositis orienti, septentrioni clausa sit, et occidenti, exposita vero meridiei est calida et sicca, et hieme habitationi bona, in aestate pessima. Si vero ex contrario, in hieme mala, in [Col. 0087D] aestate bona. Pars vero orienti exposita, aliis itidem clausa est, et calida et humida, et veri bona, e contrario frigida et sicca. In autumno mala, sed in vere bona. Idem vero de partibus terrae diximus, probari potest per fenestras domus: austrinae namque in aestate sunt malae, in hieme bonae. Septentrionales econtrario. Inde erat quod antiqui triclinia australia et borealia faciebant, ut in australi hieme, in boreali aestate discumberent (Vitruv. id. test.).



CAP. VII.---De insertis arboribus.

Et quoniam de hoc elemento, et de partibus ejus satis disseruimus, de terrae fructibus et arboribus consequens est ut dicamus. Sed quia Macer et Dioscorides omne illud aperte docent, de illis taceamus. [Col. 0088A] Unam solam ejus quaestionem cum ejus solutione ponentes, quae talis est: Cum alterius sit naturae truncus, alterius surculus, quae fit causa crescendi? Causa crescendi est fumus qui venit de terra per radices et truncum, et dum descendit, perforans radices, aliquid terrae et aquae substantiae trahens, causamque vivendi, augmentandi, fructusque ferendi conferens. Hoc per truncum ascendit, truncusque quod suae naturae est conveniens, continet, naturalique calore illud digerens, in medullam, et truncum, et corticem transmutat. Quod vero ad surculum ascendit, surculus similiter, quod sibi convenit, in sui naturam dirigit. Cum nobis hac quaestione et solutione praedictorum auctorum, satis superque dictum videatur: restat ut de terreno animali aliquid loquamur. [Col. 0088B] Quod cum omne sit mortale, quoddam tamen rationale, sed quia irrationabilia infinita sunt, lectioni philosophorum multum pertinentia, de naturis illorum, et unde quaedam ruminent, quaedam non, dicere postponamus, ut de rationali et mortali, id est de homine, quod dignius est, disseramus, quod quia ex duobus, scilicet, ex anima et corpore constat, prius de humano corpore, quod nostrae cognitioni occurrit, deinde de animae virtutibus doceamus. Sed quoniam de compositione primi hominis tam masculi quam feminae, qualiter et quomodo ex limohomo factus sit, in primo volumine docuimus, de quotidiana hominis creatione, formatione, nativitate, aetatibus, membris, de officiis et utilitatibus membrorum dicamus.



CAP. VIII.---Quid sit sperma.

[Col. 0088C] Cum igitur ex spermate conceptio hominis fiat, de ipso aliquid dicamus. Sperma ergo est utile [fort. virile] semen, ex puta substantia omnium membrorum compositum. Quod vero ex substantia omnium membrorum illud sit compositum, ex hoc apparet quod omnia membra inde creantur, naturaliterque est, ut similia consimilibus nascantur. Aliud item ad hoc est argumentum, quod si pater in aliquo membro aliquam incurabilem infirmitatem habeat, filius in eodem membro eamdem obtinebit.



CAP. IX.---Quare in pueritia coitus non contingat.

A quarto decimo anno tempus coitus incipit. Sed quaeritur: cum calore et humore sperma causam contrahat, pueritia vero calida et humida sit, quare in ea coitus non contingat? Cui dicimus, quod in [Col. 0088D] illa aetate stricti sunt meatus, huic ad hoc deservientes, deinde sperma exire non potest. In aliis vero aperti sunt, et apte coitui. In senectute vero et senio propter frigiditatem coitus vix contingit. Post comestionem ante somnum molestum hoc opus, minuitur enim naturalis calor qui cibum debet digerere. Post somnum vero quia cibus digestus est et versus in sanguinem, tempus illius est. Quae vero complexio huic operi conveniat, ex secunda particula quaeratur.



CAP. X.---De matrice.

Matrix vero est ista seminis susceptrix, intus villosa ut melius semen suscipiat, septem obtinens cellulas, humana figura ut moneta impressas. Inde est, quod septem, nec unquam plures mulier uno [Col. 0089A] lecto potest parere. Et quia ex matrice causa sterilitatis contingit aliquando, aliquid inde dicamus.



CAP. XI.---Quae sit causa sterilitatis.

Causa igitur sterilitatis est nimia siccitas, nimia humiditas, nimius calor, nimium frigus. Cum enim sperma ex temperato, id est, sanguine constet, ut inde aliquid fiat simile, requirit. Aliquando nimia pinguedo est causa quare nihil concipiatur; ex ea enim os folliculi obstruitur, ne semen intrare possit. Unde Virgil. in Georgic. (lib. III, 136) dicit: Equas in tempore coitus macie esse extenuandas. Deinde subjungit physicam:

Ne pinguior usus sulcos oblimet inertes [(63) 1Kb] ,
Iterum frequentia coitus hujus rei causa est: delinitur enim matrix intus ad modum marmoris uncti [Col. 0089B] et nihil potest retinere. Si vero in muliere nulla sit causa sterilitatis, veniatque sperma geniturae conveniens in matricem, clauditur statim ita ut, ait Hippocrates, quod nec acus possit immergi, factaque conceptio est. Ideoque conveniens geniturae diximus, quia si nimis sit calidum vel siccum, non est aptum geniturae.



CAP. XII.---Si aliqua nolens potest concipere.

Sed quaeritur si solum virile semen sine muliebri spermate geniturae sufficiat? Dicunt quidam illud solum sufficere; cujus haec est probatio: Quod saepe aliquis homo cum aliqua nolente, eaque flente, concubuit, et aliquando gignit, ubi nullum semen mulieris esse potest: non est enim sine voluptate [Col. 0089C] seminis emissio. Nos dicimus etiam muliebre semen esse in conceptione, quia per infirmitatem quam puer contrahit in simili membro, a matre potest probari. Quod vero dicit, aliqua nolente, puerum concipi, dicimus quia, etsi in principio displicet, in fine tamen ex fragilitate carnis concupiscentialis placet. Sed quia in conceptione menstruum solet cessare, unde contingat, et quare tunc cesset, edisseramus.



CAP. XIII.---De superfluitatibus.

Cum mulier omnis naturaliter frigida sit, calidissima quippe frigidissimo viro frigidior est, cibum non potest bene digerere remanetque superfluitas quae per singulos menses purgatur, menstruumque vocatur. Conceptione vero facta geminatur calor ex [Col. 0089D] fetu, unde melius cibus digeritur, nec tantae superfluitates oriuntur ut prius. Item quia ex sanguine matricis nutritur fetus, non indiget purgatione.



CAP. XIV.---Quare homo cum natus est non graditur.

Inde est quod caetera animalia, ex quo nata sunt, gradiuntur; homo non graditur, quia ex sanguine menstruato homo in utero nutritur. Sed unde mulieres post conceptionem ferventiores sunt libidine, bruta vero animalia omnino ab ea cessant? Inde cum mulieres frigidiores sint viris, luxuriosae magis sunt illis. Unde post coitum leprosi mulier non laedatur; accedens vero vir, leprosus efficiatur dicere [Col. 0090A] postponamus, ne corda religiosorum, si forte hoc opus nostrum in manibus acceperint, diu loquendo de tali re offendamus.



CAP. XV.---De formatione hominis in utero.

Spermate igitur in matrice locato, oreque ejusdem clauso, si in dextra parte remaneat, quia hepar est in dextra parte matrici vicinum, meliore et calido sanguine nutritur fetus, masculus efficitur. Si autem in sinistra parte, quae a fonte caloris, id est ab hepate est remota, femina erit. Si vero non bene in dexteram, sed aliquantulum versus sinistram, plus tamen versus dextram, vir effeminatus. Si in sinistra, ita quod aliquantulum versus dextram, mulier virilis. Cum vero in una praedictarum quatuor partium semen locatum est, incipit virtus digestiva operari, [Col. 0090B] quae calefaciendo calore matris illud spissat. Sed ex siccitate folliculum intra se conceptum continentem creat, ne aliquae superfluitates se illi miscentes, illum corrumpant, hic folliculus cum puero crescit, et oritur. Septima die conceptus, ut refert Macrobius (lib. I In somnium Scip., c. 6), guttae sanguinis in superficie folliculi incipiunt apparere. Tertia septimana ad ipsum conceptionis humorem se demergunt; quarta in quadam liquida soliditate, velut inter carnem et sanguinem coagulatur; quinta vero si puer in septimo mense nasci debeat, sin autem in nono, septima incipit virtus formativa, cujus est officium humanam figuram conferre. Hanc sequitur virtus assimilativa, cujus est officium quod frigidum et siccum est commutare in frigidum et siccum, ut [Col. 0090C] sunt ossa: quod frigidum et humidum, in phlegmata, ut est pulmo; quod calidum et siccum, in cholerica, ut est cor; quod calidum et humidum, in sanguinea, ut hepar. Deinde sequitur virtus concavativa. Hujus est officium manus concavare, nares perforare, et caetera. Formatis vero membris, assimilatis et cavatis, incipit fumus humidus per venas et arterias discurrere, motum vitamque conferre. Hic motus septuagesimo die a conceptu incipit, si puer in septimo mense nasci debeat; sin autem in octavo, decimo nono. Sed quia omnia quae temporaliter vivunt, cibo aliquo indigent, sequitur virtus pascitiva, quae usque ad mortem extenditur.



CAP. XVI.---Unde puer pascatur in utero.

[Col. 0090D] Sed quaeritur qualiter, et quomodo puer in utero pascatur. Dicimus quod quibusdam nervis, qui in umbilico sunt, matrici conjuguntur, per quos puro sanguine ab hepate matris descendente, nutritur puer et crescit. Unde quia digestum recipit, non indiget egestione superfluitatis.



CAP. XVII.---De nativitate, et quare nati in septimo mense vivant.

Has praedictas virtutes sequitur nativitas, cujus duo sunt termini. Septimus mensis et nonus. Habet autem quaestionem. Quaeritur cur, si ante septimum mensem nascatur vivere puer non potest, et [Col. 0091A] cur in septimo natus, vivat, in octavo non. Dicunt enim physici: quia ante septimum mensem, non est tantus motus in puero, quod si nascatur, vivere possit. In septimo vero est motus sufficiens vitae, unde puer movens se, debiles nervos, quibus matrici jungitur si habeat frangens illos, nascitur vitae idoneus. In octavo mense, motu septimi debilitatus, vivere non potest, donec refectus in illo, et in parte noni iterum incipit moveri, rumpensque nervos, idoneus vitae nascitur: et quia in calido et humido nutritus est nascens, et ad dissimile prodiens contrarietatem sentit, vocemque aemulationis [Leg. ejulationis, ut prob. seq.] emittit, et ideo prima vox hominis est vox doloris.



CAP. XVIII.---De infantia, et sensu.
[Col. 0091B]

A nativitate vero usque ad annum quintum est infantia, quia in quadam parte illius fari non potest, in altera vero si loquitur, imperfecte loquitur. In hac aetate sensum habere potest, rationem tamen et intellectum non. De sensu igitur aliquid dicamus. De ratione vero et intelligentia, quare in tali aetate haberi non possint, quia sunt de virtutibus animae, loquendo de anima, satis inde dicemus. Et quia ex animali virtute, quoniam praecedit naturalis et spiritualis sensus, habet principium, de istis virtutibus, a naturali quae prior est, inchoando delibemus. Cum igitur homo constet ex quatuor elementis, ex calore et humiditate, contingit humidum fumum nasci et calidum, qui diffusus per membra movens illa, [Col. 0091C] digestionem trinam operatur, virtusque naturalis vocatur. Et quia de tribus digestionibus facta est mentio, inquiramus quid sit, et ubi sit, et qualiter fiat.



CAP. XIX.---De digestionibus et lapide urinae.

Digestio igitur est alicujus rei per ebullitionem facta mutatio. Prima vero digestio fit in stomacho, secunda in hepate, tertia in omnibus membris: quare de prima primum dicamus. Cum humanum corpus incremento indigeat in quadam aetate, in omni vero restauratione (quippe interiori et exteriori calore et frigore devastantibus), necesse fuit cibum et potum, ex quibus esset mutatio et incrementum subintrare. Sed si cibus est grossus, necesse fuit ut, [Col. 0091D] priusquam intraret stomachum, tenuis et desiccatus redderetur. Ad hoc ergo dentes parati sunt (nati ex phlegmate, per gingivas descendente, et ex spissato frigore, et durato), ut cibum conterant. Lingua ad modum manus molendinarii illum vertat, et sub dentes reducat, quae ad hoc spongiosa est, ut cibi succum recipiens, saporem discernat. Fit ergo in ore quaedam primae digestionis praeparatio, cibus vero cum potu sic praeparatus, per , id est in stomachum per portam, cujus introitus amplius est, descendit ibique decoquitur, et in speciem typsanae transmutatur, et est haec prima digestio. De stomacho vero, utrum sit calidae naturae, est quaestio. Aiunt quidam quod calidae naturae sit; aliter enim cibus non posset decoqui: cum ergo cibum decoquat, et transmutet, calidus [Col. 0092A] est. Nos vero dicimus stomachum frigidum esse naturaliter, calidum accidentaliter. Est etiam nervosae naturae ut, quando homo plus solito comederet, extenderetur; quando minus, contraheretur. Iterum necesse fuit, quod esset nervosae naturae, ne, cum aliquid durum nec commasticum reciperet, laederetur; cum igitur omne nervosum frigidae sit naturae, ergo et stomachus. Sed ut melius cibum retineat, donec decoquat, intus est villosus. Quamvis tamen naturaliter sit frigidus, ex accidente calefit. Superpositus est enim hepati, ita scilicet quod fere totus ab eo includitur. Ex dextra vero ejus parte est fel, ex sinistra est cor, quae calida sunt et sicca: inde calidus est stomachus, ut igni superpositus cacabus. Si proprie volumus loqui, in stomacho [Col. 0092B] dicimus cibum coqui. Cibus igitur est in modum typsanae mutatus, per , foramen, quod porta dicitur, exiens intrat duodenum intestinum, sic dictum quia quantitatem duodecim digitorum, quales sunt digiti ejusdem in unoquoque obtinet. Relicto vero eo quod ejus nutriturae est conveniens, transit in aliud quod jejunum dicitur, quia nihil inde retinet. Huic jejuno venae quaedam ab hepate venientes se conjungunt, per quas quod liquidius est transit in infima hepatis, meseraicae, quia succum mutant sic dictae. Quod vero frigidum feculentum est, in longationem et in secessum descendit; et haec est primae digestionis superfluitas. Illud vero liquidum quod in infima hepatis transit, calore ejusdem digeritur. [Col. 0092C] Quodque in ea calidum et siccum est, transit in choleram, per quasdam venas, ad cistam fellis transmittitur; et hoc est cholerae sedes, inde quaedam pars ad confortandum in stomachum transit, quod frigidum et siccum in melancholiam transit, et ad splenem, sedem melancholiae transit. Sed quaedam pars ad stomachum descendit: inde ad retentivam confortandam. Quod vero frigidum et humidum in plegma mutatur, et ad pulmonem sedem phlegmatis transit, quadam parte propter expulsivam vim in stomachum transmissa. Quod si calidum et humidum, in sanguinem versum, remanet in hepate, quod est sedes sanguinis. In hepate ergo quatuor gignuntur humores, proprias sedes habentes, cholera, phlegma, melancholia, id est nigra [Col. 0092D] cholera. Sanguis hepar, phlegma pulmonem, quamvis quidam dicunt phlegma propriam sedem non habere, sed cum sanguine, ut melius possit per membra discurrere, remanere. Et haec est secunda digestio. Quod ibi superfluum est, per , vel , vel quilim venam quae spleni adjacet, et ad renes descendit. Quod ibi liquidum est, ad sui nutrimentum retinentes, reliquum per uricides poros ad vesicam transmittit. Quod per virilem virgam exiens, urina dicitur, et haec est superfluitas secundae digestionis. Sed quia pueri habent poros uricides strictos, quod ibi spissum est remanens, in lapideam transit substantiam. In aliis vero aetatibus, quia pori aperti sunt, non generatur ibi lapis, sed circa renes; ergo pueris nascitur lapis in collo vesicae, [Col. 0093A] senibus circa renes. Sanguine vero in hepate praedicto modo generato, ad omnia transit membra per venas, quorum calore digestus, in eorum similitudinem transit. Superfluitas vero per sudores exit. Alia vero pars ad hepar revertitur, ibi decocta descendens, exit cum urina, sedimenque vocatur. Sed si in fundo sit urinae, dicitur , id est natura subsistens, sive substantia; si in medio , sive , id est ad inferna in alvum fundens: si in summo, nephile, nephi, id est purificatio. Sed quid significet in diversis locis existens, quid quando est continuum, quando divulsum, quod ex substantia et calore, dicere non est nostrum. Si quis vero hoc scire desiderat, Theophilum De urinis legat.



CAP. XX.---Quod homo naturaliter sit calidus et humidus, et unde longus et parvus, gracilis et grossus
[Col. 0093B]

Hujus item naturalis virtutis est augmentum conferre, quod contingit ex humore et calore. Quod enim aliquid ascendit, est caloris; quod vero spissatur, humoris. Sed dicetur: si ex calido et humido incrementum, unde cholerici et melancholici, quorum alteri frigidi et sicci, alteri calidi et sicci sunt, crescunt? Nullum vero esse hominem dicimus, qui calidus non sit, et humidus; sed tamen quidam plus, quidam minus. Verbi gratia, homo naturaliter calidus et humidus, et inter quatuor qualitates temperatus, sed quia corrumpitur natura, contingit [Col. 0093C] illas in aliquo intendi et remitti. Si vero in aliquo intendatur calor, et remittatur humiditas, dicitur cholericus, id est calidus et siccus, non est sine humiditate tamen. Sin vero in aliquo intensus sit humor, calor vero remissus, dicitur phlegmaticus. Sin autem intensa sit siccitas, remissus calor, melancholicus. Sin vero aequaliter insunt, dicitur sanguineus. Sunt ergo omnes homines naturaliter calidi et humidi, sed propter qualitates intensas et remissas, recipiunt nomen intensionis, et nomen contrarii, id est remissi. In omni igitur complexione homo potest crescere, plus tamen in alia, et minus in alia; in quadam in longum, in quadam in latum. Cholerici namque longi et graciles, longi ex calore, et graciles ex siccitate. Sanguinei vero propter calorem [Col. 0093D] longi, pingues propter humiditatem. Phlegmatici vero propter frigiditatem parvi, propter humiditatem grossi. Melancholici autem propter siccitatem graciles, propter frigiditatem breves. Istae naturales proprietates saepe variantur ex accidente; nam cholerici et melancholici vel ex otio, vel comestione sunt pingues; sanguinei et phlegmatici ex abstinentia, vel labore graciles. Quod vero sanguinei et phlegmatici et caeteri, pariter sunt parvi, ex parvitate matricis vel spermatis contingit. Haec naturalis virtus habet quaedam principalia membra, quaedam deservientia, et adjuvantia, quaedam alterum, quaedam neutrum. Sed quia hoc a Johannicio in Isagogis satis dictum est, illo postposito ad [Col. 0094A] somnum, qui ad naturalem virtutem pertinet, transeamus.



CAP. XXI.---De somno.

Somnus ergo est quies animalium virtutum cum intensione naturalium. Contingit autem, fumo humido ad superiora ascendente, implentur nervi quibus animalis virtus solet descendere. Desinit ergo videre animal, et audire, etc., donec naturali calore illo desiccato, animalis spiritus incipiat ascendere, et ad aliquem sensum animalem excitare.



CAP. XXII.---Unde somnia, et de animali et spiritali virtute.

Somnium vero ex reliquiis cogitationum, ex cibo et potu, et ex temperie, et ex complexione, ex qualitate jacendi, habet existere, et hoc nihil significat. [Col. 0094B] Alia ex ministratione angelorum, alia ex mundi causa, alia ex virtute et libertate animae, quorum omnium probationes in promptu habemus. Sed quoniam nostro proposito hoc multum non attinet, et ad finem voluminis tendimus, illo praetermisso ad spiritualem virtutem transeamus. Praedictus ergo fumus per diversa foramina transeundo subtiliatus ad cor perveniens, ad attrahendum aera illud dilatat, ut interior calor temperetur: ad expellendas vero superfluitates idem constringit, et tunc dicitur spiritalis virtus, cui arteriae deserviunt. Sed ad animalem virtutem veniamus. Praedictus vero fumus per nervos ascendens colando, ita subtilis efficitur: qui, perveniens ad cerebrum, spiritus dicitur; descendensque per diversa instrumenta, diversas operatur [Col. 0094C] animales virtutes, ut ostendemus: quae quia e cerebro prodeunt, de ipso ante dicamus, deinde qualiter sensus inde prodeant, et quoniam in capite continentur, ab illo exordiamur.



CAP. XXIII.---De capite.

Caput est quaedam substantia sphaerica, quasi duobus digitis, ante et retro expressa. Rotunda vero, ut melius in eo cerebrum moveretur; et ne superfluitates in angulis, si ibi essent, remanentes, illud corrumperent. Ante et retro propter nervos inde procedentes, quorum priores sensus operantur, posteriores vero motum corporis voluntarium. In ejus exteriori parte, est craneum, cujus pelliculae adhaerent capilli ex fumo ascendente, et per poros exeunte, [Col. 0094D] nati. Fumus etenim exiens siccus, ex frigiditate aeris constringitur, et in corpulentam substantiam vertitur: alio vero fumo exeunte, impellitur sursum, quod induratum est, et sic crescunt capilli; sed quia naturale est ponderosum descendere, curvanter descendunt. Unde quia et nulli aetati desunt superfluitates, neque alicui deest incrementum capillorum. Similiter est de unguibus, qui ex superfluitatibus cordis per summitates digitorum exeuntibus, ex frigiditate duratis, fiunt. Caeteri vero pili barbae, et pectoris, cuidam aetati desunt. Barbae vero feminco sexui desunt. Cum enim barba ex calore habet existere in homine, propter geminum calorem cordis et testiculorum, potest esse; in muliere vero propter frigiditatem esse non potest, nisi sit aliqua praeter [Col. 0095A] naturam calida. Eadem ratione nec est barba in spadonibus. In pueritia vero esse non potest, propter strictionem pororum; et quoniam fumo ascendente fiunt capilli, juxta qualitates complexionis uniuscujusque contrahunt colores. De quibus in physica satis dicitur; ad caetera transeamus.



CAP. XXIV.---De cerebro.

Sub craneo duae pelliculae sunt, miningae dictae, quarum exterior, durior est; duraque mater dicitur: propinquior vero cerebro, ne laedat ipsum, tenuior, diciturque pia mater. Sub istis est cerebrum, cujus talis e Constantino datur definitio: Cerebrum est alba et liquida substantia, sine sanguine. Quaeritur an frigidum sit, an calidum? Dicimus quia naturaliter sit frigidum, ne continuo motu desiccetur. [Col. 0095B] Sed in capite sunt tres cellulae, in prora, in puppi in posteriori parte. Prima vero cellula est calida et sicca et dicitur phantastica, id est visualis vel imaginativa, quia in ea vis videndi est et intelligendi, sed ideo calida et sicca est, ut formas rerum et colores attrahat. Media vero dicitur , id est rationalis: quia in ea est vis discernendi. Quod enim phantastica trahit, ad hanc transit, ibique anima discernit. Est calida et humida, ut melius discernendo, proprietatibus rerum se conformet. Tertia vero, memorialis dicitur, quia in ea est vis retinendi aliquid in memoria. Quod enim in logistica cella discretum est, transit ad memorialem, per quoddam foramen, quod claudit quidam panniculus, donec aperiatur quando aliquid tradere volumus, vel ad [Col. 0095C] memoriam reducere. Ista est frigida et sicca, ut melius retineat. Frigidi enim et sicci est constringere. Sed dicet aliquis: Quomodo hoc in quoquam potuit probari? Dicimus per vulnera illis partibus accepta. Cum enim esset aliquis bonae intelligentiae, rationis et memoriae, videtur physicis quod accepto vulnere, in aliqua illarum cellarum, vim illius amittat, vires aliarum retinens. Unde Solinus in Polystor (cf. PLIN. lib. VII) narrat, de quodam qui accepto vulnere in occipitio, ad tantam devenit ignorantiam, quod nescivit se habuisse nomen. Ergo merito antiqui dicebant, in capite esse sedem sapientiae. In capite enim habent sedem quae faciunt sapientem, intellectus, scilicet, ratio et memoria. Ab hoc cerebro prodeunt [Col. 0095D] nervi ad oculos, per quos animalis spiritus exiens, visum operatur, ut ostendemus. Sed prius de substantia oculorum aliquid dicamus.



CAP. XXV.---De oculis.

Oculus ergo est quaedam orbiculata substantia et clara, sed in superficie aliquantulum plana, ex tribus humoribus, et septem tunicis constans. Orbiculata est, ut huc et illuc verti possit: in superficie plana, ut melius formas rerum et colores in se possit recipere, lucens et coruscans ex humoribus, ut a visuali spiritu possit penetrari. Ex tunicis, ut superfluitates expellantur, ne illum laedant. Sed si quis nomen humorum, et tunicarum, et dispositiones scire desiderat, Panthenium legat. Duos vero [Col. 0096A] oculos natura instituit, ut si unus laederetur, alter remaneret. Deinde de visu dicamus.



CAP. XXVI.---Qualiter visus fiat.

Cum igitur naturalis spiritus per nervos a cerebro prodeuntes ad oculos usque pervenerit, exiens, si aliquem splendorem, vel solis, vel alterius reperit, usque ad obstaculum dirigitur: quia offerens se, per ipsum se diffundit, formisque et illius coloribus informatus, per oculos, et per phantasticam cellam transit, visusque efficitur. Inde est, quod visu figuras rerum et colores discernimus. Stoici tamen dicunt visualem spiritum usque ad obstaculum non pervenire, sed oculum figuras rerum et colores in se recipere, ad quem perveniens ille radius, similiterque informatus, visum operatur. Sunt alii qui [Col. 0096B] dicunt, illum, formis et coloribus ad obstaculum pervenire, neque oculo informari, ad quem radius perveniens, informatusque revertens, visum operatur. Nobis vero placet illa sententia, quia visualis spiritus usque ad rem perveniat. Cujus rei haec est probatio: quia ex visu alicujus lippientis saepe contrahimus eamdem infirmitatem; et unde hoc, nisi quod a visuali spiritu ad corruptionem oculorum perveniens corrumpitur, revertensque oculum corrumpit. Hujus ejusdem rei facilis probatio est, quia sic contingit: Cum homines sint contrariae complexionis, alii etenim sunt calidi, alii frigidi, alii humidi, alii sicci, visualis spiritus ab aliquo exiens, qualitates illius secum trahens, diffusus per faciem alterius contrariae qualitatis, illum corrumpit. Contraria [Col. 0096C] namque contrariis laeduntur: inde est quod vetulae lingentes faciem, exspuentes, illud curant. Quod enim ibi est nocivum, exspuunt. Ut igitur visus fiat, tria sunt necessaria: Interior radius, exterior splendor, obstaculum rei. His enim concurrentibus, est visus, aliquo vero istorum deficiente, deficiunt.



CAP. XXVII.---De contuitione, et intuitione, et detuitione.

Visus autem species sunt tres: contuitio, intuitio, detuitio. Et est contuitio, quando aliquid videmus, nullo in eo occurrente simulacro, sed ostendenter qualiter visus fieret, de ea satis diximus. Intuitio est quando aliquid videmus, in cujus superficie aliquod occurrit simulacrum. Detuitio vero est, quando [Col. 0096D] non superficie, sed in fundo apparet, ut in aqua, diciturque detuitio, quasi deorsum tuitio. Restat ergo de tuitione dicere: quorum quia eadem est ratio, etiam de detuitione disputemus, ut quod de ea constituamus, de intuitione intelligamus. Cum ergo visualis spiritus ad aliquid vivendum dirigitur, ex labilitate huc et illuc impellitur, informatusque formis circumstantium, si ad aliquid obscurum pervenerit, ex sui subtilitate videri non potest. Sin autem ad aliquid radiosum, ex splendore illius apparet. Aristoteles vero dixit nullum apparere sibi ibi simulacrum, sed hominem se et posteriora videre, hoc modo: cum praedictus spiritus aliquid radiosum ostendit, radius illius elisus repercutitur, reversus [Col. 0097A] ad faciem videntis et posteriora illa percipit: sed quia mediante speculo hoc contingit, videtur hoc in speculo apparere. Sunt qui dicunt aera inter hominem et speculum diversis formis et coloribus insignitum. Unde si aliquid opponatur, splendidum apparet. Sin autem e contrario, non.



CAP. XXVIII.---De auditu.

Auditus autem sic contingit: cum aer naturalibus instrumentis percussus, foramina vocis acceperit, exiens primam partem aeris quam reperit, simili informat forma, et alia aliam donec ad aures perveniat, ad modum tympani, siccas et concavas, quibus resonantibus, excitatur ille spiritus animalis, descendensque ad aures, per quosdam nervos, informat se simili forma, sicque formatus ad logisticam [Col. 0097B] cellulam revertens auditum operatur. Similiter alii sensus fiunt, eodem spiritu animali ad illorum instrumenta per nervos a cerebro descendente. Et quoniam de perceptis ab illis indicat anima, de anima et ejus virtutibus tempus est disserere.



CAP. XXIX.---Quid sit anima.

Anima est spiritus quidam conjunctus corpori, idoneam rationem discernendi et intelligendi conferens. Quod ex anima sit discernere, et intelligere sic probatur: quod crescente cura corporis, minuuntur illae virtutes, decrescente illa, et crescente cura animae et illae crescent. Si enim ex natura corporis essent, crescente cura corporis, crescerent. Augmentata namque causa, augmentatur effectus. Iterum cum omnis creatura corporea vel spiritus [Col. 0097C] sit, conveniens fuit ut homo ex spiritu et corpore constaret, ut cum utroque aliquam affinitatem haberet. Hoc ergo cum corporibus vita carentibus commune existere, cum herbis et arboribus vivere, cum brutis animalibus sentire, cum spiritibus discernere. Inde est quod in divina pagina homo dicitur omnis creatura.



CAP. XXX.---Quae actiones sint animae et corporis.

Cum ergo ex anima et corpore homo sit, dominante anima, quippe in qua est similis Creatori, inconveniens esset si corpus suas actiones haberet, anima vero non. Sed dicet aliquis: quomodo discernam, quae actiones in homine debeant judicari animae, et quae corporis sint? Dicimus: omnes illae actiones quae communes sunt homini cum bruto animali, [Col. 0097D] vel cum corporibus vita carentibus, etsi anima illas in homine operetur, nec debent dici animae, sed corporis. Quae vero inveniuntur in homine, et in nullo alio corpore esse possunt, animae sunt; discernere, et intelligere animae est, sentire vero et similia corporis.



CAP. XXXI.---Quomodo motus corporis contingant.

Sed dicet aliquis: si animae actiones non sunt, nec debent dici, vel virtutes vel vitia animae, et quare illa damnantur vel remittantur? Nos vero dicimus: etsi illius non sint actiones, esse possunt ejus vitia. Cum enim ad hoc sit anima homini data, ut illicitos motus corporis corrigat, ignorantia illius vel negligentia contingunt. Sicut ergo, si discipulus [Col. 0098A] vel servus negligentia doctoris vel domini, peccet, magister vel dominus, extra culpam non est, sic nec anima illis contingentibus. Non ergo extra culpam est, etsi illius non sint actiones.



CAP. XXXII.---Qualiter anima sit in homine.

Cum igitur homo ex anima et corpore constet, quaeritur an sit supposita, an concreta, an commista, an conjuncta? Uno quippe istorum modorum insunt omnia, quae sunt in alicujus compositione. Apposita non est quia tunc extra corpus anima esset nec aequaliter illud moveret. Omne enim appositum extra illud est, cui est appositum, et majores vires habent in proximo, ut alicui ignis appositus. Concreta non est. Concretum est quod ex substantia transit in alterius substantiam, ut aqua per ebullitionem [Col. 0098B] in salem. Cum ergo anima non transeat in corporis substantiam, sed semper spiritus, concreta illi non est. Nullum etenim commistorum, esse suum retinet: non sunt ergo commista corpus et anima. Conjuncta ergo sunt, sed ita quia tota in omnibus partibus est corporis, esse suum retinens, tota et integra, hic subjiciens: Si in omnibus partibus tota est, abscissa una parte corporis, anima tota abscissa est a corpore? Nos vero dicimus: animam non esse in aliqua parte corporis, nisi dum anima est conjuncta corpori idoneo vitae. Separata ergo corporis parte, remanet anima in aliis partibus, in quibus anima ante tota erat. Iterum quaeritur, an anima sit ex eadem parte et corpus, an ex alia? Nos dicimus: nullam illius esse certam, propter [Col. 0098C] Creatorem solum, qui in omnibus dat esse. Unde Plato, omnium philosophorum doctissimus, dicit: Deum creatorem, stellis creatis a se, spiritibus causam formandi hominem injecisse, ipsam vero animam fecisse, et illis tradidisse, quia ministerio spirituum, et effectu stellarum, corpora humana existunt et crescunt, sua voluntate creatoris anima existit.



CAP. XXXIII.---De tempore conjunctionis illius cum corpore.

Item quaeritur an humana anima, ante existat quam corpus, et quando illi conjungitur. Dicimus illam ante non subsistere, quod probari potest hac ratione et auctoritate: si enim ante esset; vel in miseria vel in beatitudine esset, nullo praecedente merito. Auctore hoc Augustino probatur, [Col. 0098D] qui dicit: Deum quotidie creare novas animas Tempus vero illius cum corpore, a nullo diffinitur; nobis autem videtur post operationem informativae et concavativae virtutis. Tunc enim naturalis virtus per membra discurrere incipit, sine qua vita non potest esse nec anima in corpore.



CAP. XXXIV.---De virtutibus.

Hujus animae diversae sunt potentiae, scilicet: Intelligentia, ratio, memoria; et est Intelligentia vis animae, qua percipit homo incorporalia, cum certa ratione quare ita sit. Ratio est vis animae, qua percipit homo quid sit, in quo res conveniant cum aliis, in quo differant. Memoria vero est vis, qua firme retinet homo ante cognita.



CAP. XXXV.---Quare non discernat et intelligat infans.
[Col. 0099A]

Sed quaeritur cum istae proprietates sint animae, quare infans, in quo est et anima, nec discernat, nec intelligat, etc. Ad hoc dicimus quia anima hominis a Creatore habens principium, ex quo est perfecta quidem in genere suo. Unde est quod ex quo est anima quod nescit, aeque ab homine sciri possunt, nisi gravitas carnis esset, quod per primum hominem (qui ante corruptionem humanitatis, ex quo fuit habuit scientiam humanam perfectam) probari potest. Si vero corrupta humanitate, ex quo conjungitur, corrumpitur, nec proprietates suas potest exercere, donec usus experientia, et alicujus doctrina exsecrata (fort. exercita), incipit discernere, veluti si aliquis subtili acie oculorum, tenebroso [Col. 0099B] carceri detrudatur, videre non potest, nisi consuescat tenebris, vel lumen accendatur. Unde Virgilius:


. . . . . Quantum non noxia corpora tardant? (Aeneid. lib. VI, 731.)

In prima vero aetate, nec praecessit usus, nec experientia, nec est tempus doctrinae conveniens. Cum enim illa aetas sit calida, et humida, statim cibum digerit et appetit, unde frequenti influxione indiget, et effluxione spissusque fumus generatur, qui ascendens, cerebrum, in quo vis est discernendi et intelligendi, turbat.



CAP. XXXVI.---De juventute, et senectute, et senio.

Hanc aetatem sequitur juventus, quae est calida et [Col. 0099C] sicca. Desiccatus est enim ille naturalis humor, quem contrahit homo ex matris utero; unde non tam spissus nascitur fumus, neque ita cerebrum turbatur, estque aetas conveniens ad discernendum, etc. Et maxime si lampas diligentis doctrinae accendatur. Sequitur senectus, frigida et sicca. Exstinctus est enim naturalis calor, unde in hac aetate viget memoria: sed vires corporis deficiunt. Ex frigiditate enim et siccitate, cujus est constringere, est memoria. Ex calore vero cujus est impetum facere, vires corporis. Hanc sequitur senium, frigidum phlegma; unde in illa deficit memoria, fiuntque homines pueriles. Est enim a phlegmate vis expulsiva. Hanc sequitur animae et corporis dissolutio. Non enim exstincto naturali calore, diu potest homo vivere. [Col. 0099D] Et quia de homine satis docuimus, cujus est docere et doceri dicamus, quales ut doceant, quaerendi sint, et quales ut doceantur, qualis complexio doctrinae conveniens, in qua aetate sit incipienda, et quando finienda, quis ordo discernendi.



CAP. XXXVII.---Qualis quaerendus sit magister.

Talis igitur quaerendus est, qui doceat; qui neque causa laudis, nec spe temporalis emolumenti, sed solo amore sapientiae doceat. Si enim propriam diligit laudem, nunquam discipulum ad sui perfectionem venire desiderat. Subtrahit ergo doctrinam, ne in eo quod plus diligit aequetur vel superetur. Si etiam spe commodi temporalis inductus, doceat, non curabit quid dicat. dum nummum extorqueat. [Col. 0100A] Saepe vero plus placent nugae quam utilia. Sed si amore scientiae ad docendum accesserit, nec propter invidiam doctrinam subtrahet; nec ut aliquid extorqueat, veritatem cognitam fugiet, nec si deficiet multitudo sociorum, desinet, sed ad instructionem sui et aliorum, vigil et diligens erit.



CAP. XXXVIII.---Qualis discipulus.

Ut doceatur vero talis eligendus est qui non sit doctrinae obstrepens, nec superbus, ne videatur aliquid esse, cum nihil sit; qui magistrum ut patrem diligat, vel etiam plus quam patrem. A quo enim majora et digniora accipimus, magis diligere denemus. A patre autem rudes esse accipimus, a magistro autem esse sapientes, quod majus est dignius est. Plus ergo diligendi sunt boni doctores quam [Col. 0100B] parentes. Nec tantum justum, ut plus diligantur doctores, sed utile ut sententiae illius nobis placeant, et verba in eo quem diligimus; quia quem non diligimus, saepe etiam nobis verba displicent, illaque fugimus, dum studemus non imitari illos, quos non diligimus.



CAP. XXXIX.---Qualis complexio conveniens sit doctrinae.

Quamvis vero sanguinea complexio sit habilis ad doctrinam, in omni tamen aliquis perfectus potest esse, cum labore, quia labor omnia vincit.



CAP. XL.---Quae aetas et quis terminus discendi.

Principio vero doctrinae, adolescentia est conveniens, quia, ut ait Plato, aetas hominis similis est cerae, quae si nimis mollis sit, figuram non recipit, [Col. 0100C] rec retinet; similiter si sit dura. Ergo nec nimis tenera aetas, nec nimis dura conveniens est doctrinae. Terminus vero doctrinae est mors; unde quidam sapiens (THEOPH. ap. CIC.; Tusc. IV), cum ab eo quaereretur ita: Ubi est terminus discendi? respondit: Ubi et vitae. Quidam vero philosophus cum nonagenarius moreretur, inquisitus a quodam discipulo suo, an de morte doleret, ait: Sic. Quo interrogante, quare? Quia nunc coepi discere (VAL. MAX. lib. VIII, c. 7, de Solone).



CAP. XLI.---Quis sit ordo discendi.

Ordo vero discendi talis est ut, quia per eloquentiam omnis sit doctrina, prius instruatur in eloquentia. Cujus sunt tres partes, recte scribere, et [Col. 0100D] recte pronuntiare scripta, quod confert grammatica; probare quod probandum est, quod docet dialectica; ornare verba et sententias, quod tradit rhetorica. Initiandi ergo sumus in grammatica, deinde in dialectica, postea in rhetorica; quibus instructi, et ut armis muniti, ad studium philosophiae debemus accedere. Cujus hic ordo est, ut prius in quadrivio, id est in ipsa prius arithmetica, secundus in musica, tertius in geometria, quartus in astronomia. Deinde in divina pagina. Quippe cum per cognitionem creaturae ad cognitionem Creatoris perveniamus. Quoniam in omni doctrina grammatica praecedit, de ea dicere proposuimus, quoniam, etsi Priscianus satis dicat, tamen obscuras dat definitiones, nec exponit causas, nec inventiones [Col. 0101A] diversarum partium et diversorum accentuum in unaquaque praetermittit. Antiqui vero glossatores satis bene litteram continuaverunt, et vere plerumque, et bene regulas exceperunt; sed in expositione accentuum erraverunt. Quod ergo ab istis minus dictum est, dicere proposuimus, quod obscure exponere ut ex nostro opere aliquot causas inventionis praedictarum quaerat, et definitionum Prisciani [Col. 0102A] expositiones. Ex antiquis vero glossis continuationem, et expositionem litterae ejusdem, et expositiones regularum, et fere et plerumque petat. Sed quoniam de propositis supra, id est de eis quae sunt et non videntur, sectantes compendia diximus, ut animus lectoris alacrior ad caetera discenda accedat, hic quartae partis longitudinem terminemus.




[Col. 0101]
DE SOLIS AFFECTIBUS SEU AFFECTIONIBUS LIBER. (G)*


INCIPIUNT CAPITULA.
[Col. 0101B]
    CAP. I. De hemisphaerio.
    CAP. II. De ortu et occasu solis.
    CAP. III. De horis artificialibus.
    CAP. IV. Altitudo solis et climatis.
    CAP. V. De terra et magnitudine solis.
    CAP. VI. De aquae tumore.
    CAP. VII. De solis vicinitate.
    CAP. VIII. Quod nihil ante solem occidat, quod cum sole oritur.
    CAP. IX. Quomodo fiat eclipsis lunae et solis.
    CAP. X. De lunae saltu.
    CAP. XI. De oriente et aliis.
    CAP. XII. De meridie.
    CAP. XIII. De cancro et capricorno.
    CAP. XIV. De horizonte.
    CAP. XV. De aequinoctio.
    CAP. XVI. De die et nocte.
    CAP. XVII. De parallelis lineis.
    CAP. XVIII. Horologiorum diversitas.
    [Col. 0101C] CAP. XIX. Ad inveniendum intervallum in horologio.
    CAP. XX. Quod sol medius numero dicatur.
    CAP. XXI. De stellarum lumine.
    CAP. XXII. De distinctis sphaeris.
    CAP. XXIII. Terra unde frigida.
    CAP. XXIV. De linea zodiaci.
    CAP. XXV. Zodiacus quo ducatur.
    CAP. XXIV. Planetae quo vadant.
    CAP. XXVII. De aequinoctiali linea.
    CAP. XXVIII. De solstitio in cancrum.
    CAP. XXIX. Unde visus recidat.
    CAP. XXX. De signis duodecim obscurantibus solem.
    CAP. XXXI. Quod planetae non semper aeque celeres.
    CAP. XXXII. De sole ascendente, et quid efficiat.
    CAP. XXXIII. In ariete sol multiplicat dies.
    CAP. XXXIV. De linea tendente per centrum.
    CAP. XXXV. An sol diutius sub terra sit, quam super [Col. 0101D] in aequinoctio.
    CAP. XXXVI. De Lucifero et Hespero.
    CAP. XXXVII. Quod horologium in prima et ultima hora non habeat partes.
    CAP. XXXVIII. Quod sol ducentesima sexta decima pars circuli sui dicatur.
    [Col. 0102B] CAP. XXXIX. De plano et alto.
    CAP. XL. De gradibus et climatis
    CAP. XLI. De sole hiemale.
    CAP. XLII. Aequales possent esse ortus, occasus non item.
    CAP. XLIII. Quod non sint aequales meridies et occasus.
    CAP. XLIV. Quod sol sit administrator aethereae lucis.
    CAP. XLV. De corpore solari.
    CAP. XLVI. De mediis perustae.
    CAP. XLVII. Quid statio matutina et vespertina
    CAP. XLVIII. Unde stellaria creata sint.





CAP. I.---De hemisphaerio

Hemisphaerium nullus videt, quia si visus super terram dirigitur, et recta linea in firmamentum, tunc non videt dimidium coelum. Respondemus - [Col. 0102C] licet plana sit terra, tamen linea secus terram protensa, etsi sit directa, non tamen est inclinata, sed tumor est, et ubi terra deest, visus adhuc per eamdem lineam descendit usque in coelum, cum nunquam visus possit esse tortuosus; ideoque si plana esset terra, sicut aliqui putant, videret polum utrumque, ita modo cum sit rotunda.



CAP. II.---De ortu et occasu solis.

Quare sol in aestate videtur oriri, et occidere in septentrione, meridie autem esse in austro, sic collige: Cujuscunque vertici immineret polus, ei sol ambiret terram, quasi circa pedes. Recedenti tamen versus austrum, tantum quod aestivi tropici retro aliquid abscondantur, nihilominus tamen in angulo versus septentrionem videmus, quasi acumina ejus [Col. 0102D] paralleli, qui aequaliter undique distat a polo. Ergo et sol in illo existens, non potest hinc et hinc polo esse vicinior. Si enim per lineam quae videtur, deberet sol ab oriente ad ortum pervenire, tunc in [Col. 0103A] meridie polo esset vicinior, quod esse non potest. Hinc enim quaestio, quae sequitur, soluta est: quomodo in ortu solis diametros investigetur, cum videatur oriri per rectam lineam, et umbra orientis solis illic videatur [esse] debere eadem qua etiam insidentis horisonti. Sed notandum est quod oblique oritur, quasi per arcum.



CAP. III.---De horis artificialibus.

Omni die praeter aequinoctium, sunt artificiales horae, et semper viginti quatuor aequales inter se, sic, ut totum spatium dividas inter se aequaliter in duodecim partes aequales, sive breve sit, sive longum. Naturales autem tantum in aequinoctio.



CAP. IV.---Altitudo solis et climatis.

Est autem altitudo alia climatis, alia solis. Altitudo [Col. 0103B] solis quotidie deprehenditur, id est, quantum sol quotidie ascendat in meridie. Porro altitudo climatis vocatur illud quod est a capite cujusque hominis usque ad solem in meridie in aequinoctio. Bene autem dicitur altitudo climatis, nam cum in climate cujusque id quod ei sit altissimum, quod est super caput ejus, in nostro climate quadraginta septem gradus in meridie, in aequinoctio sunt usque ad solem; ergo tam altum est. Clima nostrum, quod si adderentur soli sexaginta octo gradus, perveniret super verticem nostrum; ideoque in meridie in aequinoctio sol ab horizonte ascendit, sexaginta duo gradus, adde sexaginta octo, et erunt nonaginta usque ad verticem nostrum.



CAP. V.---De terra et magnitudine solis.

[Col. 0103C] Cum philosophi terram centrum esse asserunt, verum dicunt; sicut enim punctum in circulo nullam habet proportionem usitatam, sic nec terra ad superiora. Ideoque cum dicit Macrobius, quod terra sit punctum ad circulum solis, sol autem octies major terra, patet quomodo se habeat terra ad circulum solis; sed tamen quia non est usitata, ideo dicitur centrum illius circuli, utpote multo mitior in comparatione in eum quam sol.



CAP. VI.---De aquae tumore.

Quaeritur de aqua, si tumorem habeat, quod videtur esse non posse, cum liquida, et descendit usque ad planitiem, sed videndum est quod hoc non est: quippe ejus natura est semper in tumorem descendere, ut videtur in gutta, et ubicunque est aqua, [Col. 0103D] pone oculum in uno littore, jam prae tumore medio aliud littus non videbis



CAP. VII.---De solis vicinitate

Quanto sol est vicinior, tanto facit longiores dies, verum est, sed radiis est vicinior quam nolim, verum est; ergo facit longiores dies quam nobis? falsum est. Sic determina: longiorem diem facit ejus vicinitas Rhodiis quam prius habuerunt, sed non longiorem respectu aliorum, sed respectu sui.



CAP. VIII.---Quod nihil ante solem occidat, quod cum sole oritur.

Item ad hoc quod dicimus plusquam hemisphaerium in ortu directorum signorum. Opponitur: sol oritur cum aliqua parte, sed nulla pars, quae oritur [Col. 0104A] cum sole, occidit ante solem. Dicimus autem hemisphaerium in vespera, super nos, et non plus. Ergo non oritur nisi hemisphaerium. Ad hoc dicimus, quia partes quae oriuntur cum gradu solis, et jam quae post eum emergunt, quaedam, inquam, illarum partium ante solis occasum, in inferius hemisphaerium convolvuntur.



CAP. IX.---Quomodo fiat eclipsis

Quare vel totus sol inest eclipsi? Ad hoc dicimus, quod vel visum judicabit: fit autem, ut aiunt, eclipsis sic: etsi nullus homo esset in mundo, tamen necesse est ut luna tamen inferior sit sole, cum fuerit in centro solis, ita quando sit in centro terrae, id est in aequinoctiali circulo, id est in Ariete vel Libra, tunc sua oppositione facit tenebras toti mundo. [Col. 0104B] Aliter autem mihi videtur, sic enim fieri eclipsin non credo posse, quippe cum in hoc septentrionali luce [for. loco vel limite] simus positi, et luna soli subsit nobis inspicientibus, ad austrum non oboritur luna, nec aliquid impedit, ergo non fit ibi eclipsis. Sic factis tenebris, in eclipsi videntur stellae in die. Nec etiam potest fieri in illo latere zodiaci, sed tantum in hoc, quia dum luna evagatur ad finem latitudinis zodiaci, tunc tantum nostris visibus opponitur. Est autem major luna, quam terra: quia si tota terra esset ignis unus, et aliquis esset, ubi modo est luna, non tanta appareret ei terra inde, quanta nobis videtur luna hinc, id est a terra. Sed opponitur: luna ubicunque sit, potest in omni loco facere eclipsin toti terrae, quia ita magna est, quod totam terram [Col. 0104C] tegit? Ad hoc respondemus: Quia magna res et lata aliqua, prope aufert alicui totum visum, sed remota minus. Videtur mihi: si sol patiatur eclipsim, quod oporteat eum in ecliptica linea pati, licet luna non. Si luna autem patiatur, oporteat eum esse in eclipsi, licet solem non, et hanc secundum nostram rationem, non secundum publicam.



CAP. X.---De lunae saltu.

Saltus lunae nihil aliud est quam detractio unius diei a decemnovennali circulo; quia quod debet contrahi in singulis lunationibus, illud reservatur. Et quia plus in singulis computatur, ergo in una aufertur, unde videre potest per contrarium. In anno bissextili sunt trecenti sexaginta sex dies, hoc non habet de sui solius augmento, cum omnes anni [Col. 0104D] sint aequales, sed quod prius dimissum erat, per singulos annos, hoc in quarto corrigitur, eodem modo ultimus annus embolismatis minus habet uno die aliis annis embolismatibus; quod non est illius anni damnum solius, sed quod in singulis lunationibus prius nimis computatum est, hic corrigitur. Ergo cum dicit auctor, lunam accendi post viginti novem dies, et hora duodecima nondum completa, bene dicit, ut de his minutis dies unus colligatur De oriente in occidentem notantur climata.



CAP. XI.---De oriente et aliis.

Ratio videtur, ut qui habent eumdem orientem, habeant et eumdem occidentem, et qui habent eumdem meridiem, habeant et orientem, sed utrumque [Col. 0105A] falsum est, quod habet modo liquebit. Constituamus primo climate virum unum, vel in quarto unum, vel in septimo, in linea directa a septentrione in austrum, tunc ei qui septentrionalis est, prius sol orietur, ut pote longiores dies habeant. Item constituamus a latere australis viri, contra orientem virum, tantum ut cum eo solem videat oriri, qui est septentrionalis, ecce eumdem habent orientem, sed non eumdem occidentem.



CAP. XII.---De meridie.

Eadem quoque positione hominum videbis eos qui habent meridiem unum, non eumdem habere orientem. Constituti enim in linea a septentrione in austrum, duo priores quos dixi, cum sol ad lineam illam venerit, meridies erit utrique, sed tamen unum [Col. 0105B] orientem non habuerunt. Quippe septentrionalior prius videt solem oriri, utpote productiores dies habiturus.



CAP. XIII.---De cancro et capricorno.

Dicitur cancer nobis esse vicinior quam capricornus, quod quidam non esse asserere conantur, sic: terra est centrum, sed ad quamcunque partem circuli a centro ducatur linea, aequalis erit; ergo quae a terra ducitur ad capricornum similis est ei, quae ducitur ad cancrum. Tota terra centrum est, superior non quaelibet ejus pars.



CAP. XIV.---De horizonte.

Horizon alius terrae, alius coeli. Sed brevis et longus homo differentes habet horizontes, quod et Macrobius [Col. 0105C] innuit, cum dicit: Ultra centum octoginta stadia inde extenditur humanus aspectus, quia infra potest mutari. Horizon autem coeli, neque pro longitudine hominis variatur, nec pro qualibet mutatione loci, quia si quis staret in altissima turri, et aliquis in uno ejusdem cum astrolabio eodem tempore, quo per foramen unius, eodemque tempore, et per foramen alterius transiret radius solis, ita horizon terrae mutatur qualibet progressione, non horizon coeli.



CAP. XV.---De aequinoctio.

Affirmant quidam aequinoctium habere illos, supra quorum capita est parallelus aestivus; sic omnis circulus in modum coluri ductus, super caput alicujus [Col. 0105D] videtur ab eo dimidius, verum est; ergo super cujus caput ducitur, aestivus tropicus, tantum videt ejus medietatem, et ita aequinoctium est in illo. Hoc ita esse quidam vere affirmant, sed non est ita, quia propter nostram positionem quodammodo in finibus videtur elevari, et in medio versus Austrum deflecti, et conjungitur ei circulo qui ducitur recte super caput alicujus, ab oriente in occidentem. Sed dicit: super caput cujus aliqua pars sit ejus circuli; quod totus super eum volvatur, quod probare potest: verte globum pro placito tuo, et tene aliquid supra parallelum, et verte, semper circulus opponetur ei qui supra se est. Item est aliud quod obest, scilicet quando plus videt de parallelo; sed dicunt talem esse illius loci naturam, quod hic plus operatur [Col. 0106A] una sexagena quam ibi tres, propter solis vicinitatem.



CAP. XVI.---De die et nocte.

Dies est sol lucens super terram, vel aer illuminatus, sed in aequinoctio ante solis ortum, et post solis occasum, aer est illuminatus, ergo nox non est aequalis diei. Sed notandum est, quod in talibus locutionibus per causam non attenditur natura rei expressae: gnomonicae enim arti studentes, ab umbra orientis, usque ad umbram insidentis horizonti, tantum diem numerant, et verum est, dum dies est, quando aer illuminatus est: sed aer et in lumine est antequam sit dies, per distinctionem horarum incipiat computari. Item cum de naturali die agitur, viginti quatuor horarum, scilicet diem vocamus, ab [Col. 0106B] ortu ad ortum, quod est conversio firmamenti: sed si quis dicat, quod interea sol gradum unum transierit, et ita in die naturali plusquam firmamentum convertitur, verum est, sed non notatur: quia in tam magno quasi nihil est hic. Itaque propter gradum illum quotidianum fit in anno, ut plures sint coeli conversiones, quam dies, id est, trecenti sexaginta quinque dies, et trecentae sexaginta sex conversiones. Verbi gratia, hodie sol oritur cum primo gradu arietis, cras in secundo, et ita in uno die convertitur totum firmamentum et gradus unus. In secunda die tantumdem. Ita in duobus diebus convertitur firmamentum bis, et duo gradus.



CAP. XVII.---De parallelis.

Forsitan quaerat aliquis, et dignum quaestione [Col. 0106C] videtur, cum ille qui cum esset in medio perustae, videret omnes parallelos in dimidia parte, et inde recederet commutatio loci, mutaret etiam ei parallelos, scilicet ut de quibusdam plus assumeret, de aliis tantumdem amitteret. Quod si est tunc etiam illius aequinoctialis, aut plus assumit, aut aliquid perdidit, quod si fit, tunc non potest in eo fieri aequinoctium. Sed notandum quod fere omnes paralleli mutantur, praeter aequinoctialem. Hoc enim natura facit medietatis.



CAP. XVIII.---Horologiorum diversitas.

Horologiorum varietates scire non est inutile. In concavo enim stante, in terra, in modum pedis, ut mihi videtur: pro varietate dierum, erit et variatio [Col. 0106D] ortuum; sed et umbra, ut reor, in illo per superius labrum vagatur. Impendente vero super terram, non potest, ut aestimo, deprehendi, nisi verus meridies, sed et umbra inferius pervagatur.



CAP. XIX.---Ad inveniendum intervallum in horologio.

Tertium decimum intervallum in horologio ad mensuras rerum distinctum, sic invenito: gnomonem in octo partire, et ipsas partes in Horologio aequa mensura divide. Ad unum igitur mensura erit octuplus gnomo, ad duas quadruplus, ad tres duplus, super partiens tertias, ad quatuor duplus, etc. Ad octo partes aequales. Deinde umbra vincit gnomonem, ergo adjecta ad umbram una mensura, umbra ad gnomonem erit sesqui octava, duabus erit [Col. 0107A] sesqui quarta, tribus erit super partiens octavas, et ita in infinitum. Eodem modo si quodlibet intervallum in duo aequalia divisum erit, gnomon est, sed sescuplus ad primum, etc.



CAP. XX.---Quod sol medius numero dicatur.

Cum sol dicatur medius numero, non spatio, videtur quod jure deberet medius spatio; unde Ovidius dicit de Phaetonte:

Utque ferant aequos et coelum, et terra calores,
Inferius terras: medio tutissimus ibis. Metam. l. XI, 134.

Sed cum sit vicinior terrae, non fert aequum calorem superis et inferis. Respondeo: natura caloris est, ascendere, et omni licet sit remotior a superis, tamen recompensatur per naturam ascensus, ut hic [Col. 0107B] operetur vicinitas, illic natura ascensionis.



CAP. XXI.---De stellarum lumine.

Si a sole lumen accipiunt omnes stellae, et eamdem lucem, tam in die quam in nocte non amittunt, cur in die sicut in nocte non videntur, vel non in nocte sicut in die obscurantur? Respondeo: claritas diurna impedit; in nocte autem videntur, per obscurum aera existentes in lucido.



CAP. XXII.---De distinctis sphaeris.

Sphaeras esse distinctas, et distinctum esse eclypsim, taliter ut sit interstitium sphaerae unius ab alia, nihil est: quomodo enim planetae traherentur a sphaera firmamenti quae est ultima? Ergo totus ille aether unum continuum, et naturali motu, scilicet, circulari movetur, et trahit secum planetas; cum enim [Col. 0107C] moveri necesse sit, sed nec sursum, nec in aliam lineam possit, in circulum rapitur.



CAP. XXIII.---Terra unde frigida.

Licet auctoritatis verba sint, temperari temperatam vicino calore et frigore, hinc inde tamen sic est accipiendum, ut totam nostram frigidam naturaliter esse sciatis, sed a frigida zona, quia multum recessit sol, ideo multum permittit suae naturae, et quae multum habet frigoris, videtur temperare calorem, cum potius calor imminuat intemperata naturalem frigus terrae, minus autem frigida. Sol autem octo sexagenas collustrans perustae, cum in tropico aestivo fuerit, calorem facit his, qui sunt sub hiemali tropico, etsi non adeo vehementem ut prius, ergo videtur ut per totidem sexagenas versus septentrionem aequum [Col. 0107D] calorem sit fusurus; quod si est jam frigida, non est aliqua. Solutio: aer ille perustae solaris corporis praesentia ita incenditur, ut cito calefiat diei praesentia; sed posito sole in capricorno, cum per tredecim sexagenas distet a frigida, ita solaris absentia corporis permittit aerem naturalem terreno frigere consolidare et frigere, ut licet ad eum vicinius quandoque accedat: tamen minus ei dominetur, quam illi remotiori, quoniam praesens accendit, vicinitas enim non tantum confert, quantum diuturnitas et frequentia accensionis, ut de sole videmus in leone remotior, quam in cancro viciniori, plus calido.



CAP. XXIV.---De linea zodiaci.

Zodiaci lineam utpote obliquam, aiunt longiorem, [Col. 0108A] quam aequinoctialem, quod non est; quia quaecunque linea quocunque modo ducatur, tantum ut transeat centrum, aequalis est aliis. Quod autem ista videtur obliqua, hoc evenit ex parallelorum diversa sectione: tam recta enim in sui natura est ecliptica linea, sicut aequinoctialis.



CAP. XXV.---Zodiacus quo ducatur.

Quoniam zodiacus oblique ducitur per perustam, quaeritur si sol singulas partes perustae accingat, cum zodiacus nunquam exeat? Solutio: perustam terrae haud dubio peragrat, non perustam coeli. Quod si quis conetur ostendere sic: Sol est longe sub firmamento, et rapitur ab eo contra omnes partes perustae coeli, falsum est. Cum enim ipsa quoque perusta coeli rapta trahat solem, non potest contra ejus partes [Col. 0108B] rapi. Verum autem hoc esset, sed si raptato sole, staret, perusta coeli itidem.



CAP. XXVI.---Planetae quo vadant.

Utrique sententiae, sive contra firmamentum vadunt planetae, seu cum firmamento, potest opponi. Contra firmamentum non vadunt, quia nulla res dum rapitur ab alia, potest suo motu praecedere eos sua celeritate, non praecederet eos obliqua, sed directa linea. Et sic sol, aliqua extra zodiacum esset. Quia omnes stellae sunt igneae naturae, ideo ne cesse est ut moveantur, ignis enim semper in motu est.



CAP. XXVII.---De aequinoctiali linea.

Hi qui essent in perusta, semper haberent aequinoctium, [Col. 0108C] nec sic dico, quod tantum dies sit aequalis suae nocti, sed dies diebus, et nox noctibus: quia etsi aequinoctialis linea sit major aliis, tamen dies in ea non fit longior: celerius enim ibi rapitur. Item si in cancro altior esset raptus, quam sub libra, tamen nec citius, vel tardius in utramque lineam convolveretur.



CAP. XXVIII.---De solstitio in cancrum.

Si in primo gradu cancri sit solstitium, ille nullum habet similem. Altrinsecus autem aequipollent sibi viginti novem gradus cancri, et viginti novem geminorum, et ita respondent sibi primus geminorum et primus leonis, et sic per caetera: nec tamen haec signa sibi sunt opposita invicem, sed a solstitiali loco aequaliter distantia.



CAP. XXIX.---Unde visus recidat.
[Col. 0108D]

Proprium est et naturale ut de levigata superficie, visus recidat in conspicientem, certum quod est, sed opponitur de baculo; tango umbram alicujus in aqua, nec tamen eum. Solutio: imo in illo loco ubi videor tangere imaginem, ibi impeditur visus, ne cadat in altum. Visum a levigato relabi, in aliqua sic argumentum astrue: facies posita in luce videtur, visu relabente a speculo. Item averte faciem a luce, ut sint tenebrae in faciem, etiamsi speculum sit in luce, tamen non inspicies faciem tuam, quia dum visus relabitur in tenebris faciei, non videt faciem, tenebris impedientibus. Ideo et Plato tractat de natura speculorum ad probandam sententiam suam de [Col. 0109A] visu; quia dicit, quod ignis exeat per oculos, quia apparet in speculis.



CAP. XXX.---De signis duodecim obscurantibus solem.

Duodecim signa obscurare solem sic astrue: pone aliquod in mundi umbilico, in superiori hemisphaerio, unum hominem oppositum illi, similiter in umbilico inferioris hemisphaerii, deinde solis medio corpore super horizontem exorto, claritate sua statim sex signa superiora impedit, similique modo in inferiori sua sex, ita duodecim. Ad quod dicendum sic: quod fieri, ut et illi, et huic homini auferat, nec tamen eo minus sex videntur. Sol enim semper totam sphaeram coeli illuminat, utpote in quo est lumen omnium, corporis vero terrae medietatem etiam [Col. 0109B] illuminat tunc, quae in umbra sunt posita, quia per umbram vident, sex signa vident; et ita aliquis habet partem hemisphaerii nostri super suum horizontem. Et ego quia per illuminatum aerem nullum signum video? Ille alter ejusdem hemisphaerii signa videt, sed per umbram: aliud est enim per claritatem videre post umbram, aliud per umbram ad claritatem.



CAP. XXXI.---Quod planetae non semper sint aeque celeres.

Cum planetae dicantur aeque celeres, hoc esse non potest. Quippe si contra firmamentum vadunt, hi qui sunt superiores plus impediuntur, quam inferiores, et ita aequale spatium non potest conficere eodem tempore superior et inferior. Ideo si dicas: [Col. 0109C] Aeque celeres sunt ad motum, ubi una tantum laboret, quantum alia, si non aeque permoveatur: si enim rapitur, dum contra firmamentum movetur, necesse est vel impediatur; uec enim in ulla duci posset, et non retardari.



CAP. XXXII.---De sole ascendente, et quid efficiat.

Notandum est, cum sol versus coelum elevetur, ut in geminis duos dies supra triginta ponat, descendendo recompensat, ita ut opposita signa dividat inter se, quidquid fuit supra triginta. Nam cum unumquodque signum divisum sit in triginta partes, et sol in uno quoque ponere dicatur secundum aequalem divisionem triginta dies, quidquid in geminis plus ponit quam triginta, hoc datur sagittario, et erunt [Col. 0109D] unde duobus sexaginta dies, sicut et caeteris oppositis signis. Item notandum, quod aequinoctialis circulus dividit aequaliter zodiacum, sed non in duo aequa, absides planetarum. Ergo solaris absis minus est a libra ad arietem, quam ab ariete ad libram. Ideoque plures dies ponit in hemisphaerio dextro, quam sinistro.



CAP. XXXIII.---In ariete sol multiplicat dies.

Item ab ariete in tribus signis duos dies plus ponit quam in reliquis tribus. Nam minutis sedecim horis in cancro, aequipollet cancer tauro in numero dierum et horarum et, ita duo illi dies in geminis supersunt. Aequipollent autem gradus, proximus ante solstitium, et proximus post solstitium, in aequali [Col. 0110A] remotione, si non sol in illis, quippe ab ariete usque ad cancrum sunt nonaginta quatuor dies, a cancro ad libram quatuordecim. Ergo dici non potest, quod solita descendat, sicut ascendit, quia tunc tot dies poneret hic, quot ibi. Item dici non potest, quod ante aequinoctium duos ibi dies praetermittamus: quia tunc oporteret, quod aequinoctialis circulus declinaret ad solem; sed hoc est dicendum: Sol ascendens, prae nimio ascensu parum spatii transit de gradu, descendens autem plus spatii de gradu transit, ita scilicet ut capita hujus sphaerae longius a se distent, quam illius, quam facit ascendens, et ita dies proximus post solstitium non omnino similis est illi, qui fit ante solstitium, sed tamen parum deest, quod tunc in omnes gradus divideretur illud [Col. 0110B] spatium, quod sol consummavit per dies duos ascendens. Quod autem in dextro hemisphaerio plures dies ponit, non nocet ad aequinoctium, quia in paucitate vel pluritate dierum non est vis, sed in medietate. Potest autem in confinio geminorum et cancri, esse et altitudo versus vel erga coelum, et altitudo vicinitatis nobis. Attamen altitudo versus coelum geminis ascribitur, quia ibi finitur altitudo versus nos cancro datur, quia ibi incipit descendens.



CAP. XXXIV.---De linea tendente per centrum.

Oppositionibus et quaestionibus faciendis, illud praemittas, et scias visum admitti in plano ut terra, et ubi non adhaeret terrae, secundum hoc quod ab oculo descendit, adhuc usque decidat in firmamentum, [Col. 0110C] quod est causa quare hemisphaerium videatur. Item sciendum, lineam tendi per centrum terrae, de polo ad polum, eodemque modo ab oriente in occidentem per centrum terrae in firmamentum. Porro sit unus in medio perustae, et alter in inferiori hemisphaerio oppositus illi, visus illorum non incidet, lineis sic ductis per centrum terrae, in modum crucis, nisi in fine linearum, id est ubi incidit firmamentum. Sol igitur cum venerit ad lineam ductam per centrum terrae, nequaquam adhuc videtur: cum autem venerit ad lineam visus, tunc primum oritur, ergo longius spatium est per quod non videtur, quam per quod videtur. Ergo his, qui sunt in perusta, non potest esse aequinoctium. Adhuc et aliud inconveniens, quod gradus prius oritur quam planeta. Harum oppositionum [Col. 0110D] talis est enodatio: duos horizontes esse, in plano unum, alterum in alto, nullus unquam dubitavit philosophorum. Dimersio ejus quae habetur in plano, per Macrobium innotuit, ejus qui sit in alto dimersio, comprehensioni non subjacet. Sciendum autem autem est hemisphaerium terrae videri non posse, tumore terrae interveniente, hemisphaerium vero firmamenti visu in altum directo videtur. De lineis vero quae se in centro terrae secant, et per terram de polo ad polum, de ortu ad occasum protendi intelliguntur, hoc habeto, quod locum, ubi exire intelliguntur, non vides nec quidquam de ipsa linea, nisi tantum ubi capita earum gradibus junguntur, in ipso firmamento, ut praesens figura docet. Sed [Col. 0111A] dices: Ergo prius videtur gradus solis, quam ipse sol? Ad hoc ita respondemus: Non negamus, nec est inconveniens sane intelligenti, si pars ipsius gradus prius videatur quam sol: nam magnitudo gradus magnitudinem solis infinita et incomprehensibili quantitate vincit, etsi affixus esset ipsi gradui, saepe hoc continget.

Sed non concedo, ubi totus prius emergatur, eodem modo intelligas in occidente partem gradus adhuc apparere, quamvis sole visui jam subtracto. Quare diem naturalem dices, non de ortu solis ad ortum, sed de ortu gradus ad ortum ejusdem,



CAP. XXXV.---An sol diutius sub terra sit, quam super in aequinoctio.

Quod autem solem dicunt diutius esse sub terra, [Col. 0111B] quam supra in aequinoctio, falsum est. Sunt enim in hoc decepti, quod non putant solem esse super terram, nisi occurrat visui eorum: sed non ita est. Nam dum supereminet lineae supradictae, scilicet, quae transit super terram, in nostro hemisphaerio incipit tunc esse, quamvis non videamus eum, nec ad locum, ubi visus dirigitur, pervenerit, quod probari potest per hanc comparationem hoc modo: si aliquis esset in inferiori hemisphaerio oppositus illi, quod proposuimus in superiori, non magis videret solem quam superior, quia eorum visus non conveniunt in regione solis, sed in ipso gradu firmamenti, a quo multum distant. Et quanto plus stella quaelibet a firmamento descendit, tanto majus spatium est inter utrumque, superioris solis et inferioris.



CAP. XXXVI.---De lucifero et hespero.
[Col. 0111C]

Necessaria igitur ratione probatur, si Venus sit supra solem, quod sit eadem die lucifer et hesperus simul. Nec aliquid inconveniens inde incurrimus, quam hoc quod duos luciferos et duos hesperos habemus. Aliquando namque in una die habemus vel vicinius ad terram, scilicet cum uterque supra solem vagatur, et duos luciferos et unum hesperum, cum unus fuerit supra solem, et alter ante: quandoque duos hesperos et unum luciferum, cum unus fuerit supra solem, et alter retro. Si firmamento longius a terra accessisset, non videremus hemisphaerium. Si solem videremus in linea orientali, tunc plus videremus, quam hemisphaerium, quia oporteret ut per [Col. 0111D] solem dirigeretur visus in coelum, infra quam modo, ubi jungitur lineae orientali in coelo. Cum sol venit ad lineam orientalem, non statim videtur, sic etiam ante occidit quantum ad visum conveniat sub lineam occidentalem; secundum quod igitur dicemus habere aequinoctium? Per solem dici non potest, quia per longius tempus non videtur quam videatur? Respondeo: secundum solem dicitur aequinoctium, quia dum adhuc quasi insideret lineae orientali, pervenit ad ortum ejus canthus, et nec per aquam, nec per horologium posse deprehendi, per majus spatium latere quam videri; quoniam cum sol sit major terra, tam magnum in tam parvo non subito facit notabilem differentiam, regio vero gradus videtur [Col. 0112A] ante solis ortum, stellae vero ejus hebetantur. Venus autem licet raro, tamen quandoque est super solem, prius venit ad lineam visus quam solare corpus, etsi Venus sit minor sole, tamen non tantum, quantum terra. Porro de hoc investigando sagacius non erit inutile.



CAP. XXXVII.---Quod horologium in prima et ultima hora non habeat partes.

In horologio prima hora et ultima non habent partes quia neque primae initium, sed finis tantum attenditur, nec finis ultimae sed initium. Sed quomodo novies in hora sol volvitur, cum aliquid pertinet primam ad horam? De hoc quod sol vadit de linea orientali, inquam, quae oritur, sed oriens non videtur? vel quomodo sibi respondere possunt, [Col. 0112B] circulus coelestis et astrolabii, vel horologii, gnomonem habentes, cum sol in linea praedicta non videatur oriri? Respondetur: Tantae est magnitudinis sol, quod in parvo nullam facit diversitatem, insidente enim alhidada lineae orientali, penetrat radius utrumque foramen: sol enim magnus est, et a terra remotus. Et ideo licet ipse canthus ejus in linea orientali non videatur, tamen non obest instrumentis, quia rationes datae sunt secundum quod deprehenduntur res in instrumento, et ideo etiam secundum solem bene dicitur aequinoctium: quia in instrumento per tantum tempus medietatem circuli percurrit, per quantum tempus non videtur. Et ita ratio, quod aliud habere videtur quam res, sed nos sequamur actum, [Col. 0112C] sicut est deprehensum.



CAP. XXXVIII.---Quod sol ducentesima sexta decima pars circuli sui dicatur.

Cum sol dicitur ducentesima sexta decima pars circuli sui, videtur non esse verum, quia si totidem soles ponerentur ab oriente ad occidentem et inferius, non impleret totum circulum? Respondetur: alius est ille circulus, cujus ipse est ducente sima decima sexta pars, et visus noster fallitur: quia non potest habere in illo circulo, in quo sol volvitur in aethere, sed in ipsum firmamentum cadit; sol autem non est pars circuli firmamenti, sed sui in quo rapitur, qui est terrae vicinus.



CAP. XXXIX.---De plano et alto.

[Col. 0112D] An fiat in alto per aequam remotionem mutatio quae fit in plano? Respondetur: si quis in altissima terra staret, et alter in imo ejus, fieret eis diversitas quae in plano mutatio meridiei vel umbrae, quia aliud est solis ortui occurrere per visum, aliud cum quis elevato soli in altum opponitur: tantus enim est sol quod non facile aliquis centrum ejus evadat, et ita cum quis habet meridiem, alius longe inde remotus, etiam habet meridiem, nec mirum cum elevati solis in altum, utrisque sit idem centrum.



CAP. XL.---De gradibus et climatis.

Deprehenso uno gradu in terra per umbram omnes trecentos quadraginta constat investigandos. Item et climata per umbrae variationem inveniuntur. [Col. 0113A] Igitur videtur gradus unus clima unum continere, sed habitabilis nostra quandoque habet sexagenas, unaquaeque habet septem gradus, ideo non quaelibet mutatio umbrae facit clima, sed in unoquoque climate notabilis variatio umbrae in principio, et in medio, et in fine. Quare ergo septimo climate potius quam quadragesimo, duodecim esse dicuntur, de hoc quaerendum est. Planetae omnes dicuntur esse ejusdem celeritatis, quod esse non videtur, quia quanto sunt altiores, tanto magis impediuntur firmamento? Respondetur: vere magis impediuntur superiores, quam inferiores et tamen aequa est omnium celeritas, quia quanto superiores, tanto leviores; quanto leviores, tanto celeriores. Sed firmamentum plus impedit superiores [Col. 0113B] nec mirum, quia naturaliter sunt celeriores, et sic attemperantur inferioribus.



CAP. XLI.---De sole hiemali.

Quando sol habet nostrum parallelum, ab hiemali distat octo sexagenas, a septentrionali quinque. Igitur qui sunt in frigida, debent plus habere caloris, quam aliqui qui sunt in perusta? Solutio: nulla pars perustae, super quam sol in anno bis non eat. Ad has autem partes semel tantum venit, non igitur vicinitas sed assiduitas calorem facit.



CAP. XLII.---Aequales possunt esse ortus. occasus non item.

Non omnes qui possunt habere eumdem ortum, [Col. 0113C] eumdem habere possunt occasum. Proba: illi qui sunt in climate Rhodiorum habent longissimum diem sedecim horarum. Si aliquis modo iret de Syene tam longe versus orientem, ut duabus horis prius oriretur sibi sol quam illi qui esset in Syene, ille haberet orientem solem cum illis qui sunt in climate Rhodiorum, sed non haberet occasum cum eis.



CAP. XLIII.---Quod non sint aequales meridies et occasus.

Non omnes qui habent eamdem meridiem, eumdem habent occasum. Proba: dicimus qui sunt sub linea quae protenditur de polo ad polum, eamdem habent meridiem, sed non eumdem occasum: quia quando sol habet cancrum, tunc Rhodiis [Col. 0113D] citius occidit, quam nobis, et tardius oritur quam nobis.



CAP. XLIV.---Quod sol sit administrator aethereae lucis.

Quaeritur cum sol administrator sit totius aethereae lucis, quare non in medio positus sit? Respondetur: sol superior et inferior a luce et calore illustrare debet, sed cum natura sit totius caloris semper ascendere, et nunquam descendere, necesse erat ut vicinior inferioribus, quam superioribus esset.



CAP. XLV.---De corpore solari.

Quando solare corpus dimidium super horizontem nostrum venit, sex signa in nostro obscurat hemisphaerio, et similiter in inferiori sex, igitur [Col. 0114A] duodecim? Solutio: verum est, et tamen non nisi sex obscurat quia illi qui sunt in Occidente, vident sex, et haec est causa quare videant, quod umbra adhuc ante oculos eorum est.



CAP. XLVI.---De mediis perustae.

Quaeritur de illis qui sunt in medio perustae, si semper habeant aequinoctium? Respondetur: habent, quia semper dimidios parallelos vident. Item quaeritur: quando sol aequinoctialem habet parallelum, si tunc longior sit dies et nox quam tunc, quando habet tropicus? Respondetur: non, quia non citius volvitur parvissimus circulus in sphaera quam et longissimus. De aequinoctio poteris hoc modo probare: quod si in medio perustae esset positus, omnes parallelos ex dimidia parte videret, [Col. 0114B] quorum unusquisque totus infra viginti quatuor horas evolvitur, dimidius infra duodecim, quamcunque illorum servat sol oriendo et occidendo, in quanto spatio illi evolvitur, in tanto et Sol. sunt illi planetae, qui non vadunt in sequenti anno ut in priori, quod maxime Mars facit. Anomale enim sonat, sine regula.



CAP. XLVII.---De ortu matutino et vespertino

Notandum quod alius ortus matutinus, alius vespertinus. Matutinus, ubi aliqua stella orientem solem praecedit, post mediam noctem. Vespertinus ubi post occasum solis aliqua stella apparuit. Est autem praeterea ortus alius mundanus, alius heliacus, alius achronicus. Mundanus cum de inferiori [Col. 0114C] hemisphaerio quaelibet stella in superius Hemispherium emerserit. Heliacus cum recedente sole ab aliqua stella, permittit eam videri. Achronicus est cum sole occidente vagarum quaelibet per diametrum soli apposita exierit. etenim est, intempestivus, sive sine tempore. Occasus alius mundanus, alius heliacus. Mundanus cum de superiori hemisphaerio in inferiori quaelibet stella descendens. Heliacus est cum accedente sole ad aliquam stellam videri eam non posse, efficit.



CAP. XLVIII.---Quid statio matutina et vespertina.

Est statio alia matutina, alia vespertina. Matutina, cum ante ortum sol est in statione in legitimo termino. Vespertina est cum occidente sole apparet aliqua in statione. Ipsorum quoque planetarum [Col. 0114D] alii sunt hypolitici, id est, transitorii, alii stationarii, alii retrogradi, alii anomali. Hypolitici sive transitorii sunt, qui e priori signo tendunt ad posterius, cumque hoc omnes faciant, praecipue tamen sol et luna. Ita enim hi duo de prioribus ad posteriora tendunt, quod nunquam obsistunt, nunquam retrogradantur. Si solem aliquis opponat subsistere, quod in geminis tardius movetur, quam in sagittario, dicite ipse nunquam subsistit. Nam ubique aequaliter celer est, sed quia majus spatium ibi complere habet, dicitur ibi subsistere, quod patet in extremitate.



CAP. XLIX.---Unde stellaria creata sint.

Quod vero stellaria ex aquis materialiter facta sunt isto argumento probari potest. Nam cum [Col. 0115A] duo superiora elementa, ignem et aera ex sua natura, ita absque omni spissitudine esse manifestum est, ut nihil horum ex sua natura nisi ex accidente, visui pervium sit. Nam cum hoc, quod quidam rudes dicunt se coelum videre, quando aer purus est, cum aliquid videre se fingunt, conspicere illud falsissimum est. Nam ubi visus deficit, ibi error; sensus dat imaginationem videndi, quod non videt. Sicuti aliquis clausis oculis videtur sibi tenebras videre. Nam quamvis visus ex luce oculorum sumit exordium, nihil tamen valet, nisi ex obstaculo alicujus spissitudinis repercutiatur. [Col. 0116A] Si vero aer iste inferior, qui est inter nos et parietem, vel materiam, vel aliquid tale, non potest visui ad sentiendum obstare, multo minus qui superior et purior est, unde proprie aer coelum dicitur, eo quod a visibus nostris celetur. Unde constat quod omne corpus visibile alicujus densationis est quod ex spissitudine aquae vel terrae contingit. Nam nubes ex vapore aquarum densatae visibiles apparent; etiam flammae quae in nubiloso aere, vel in aliqua materia quae comburitur, fiunt ex vaporibus,
[.....]



[Col. 0115]
DE IMAGINE MUNDI LIBRI TRES.
(Bibliotheca veterum Patrum edit. Lugdun., tom. XX, pag. 964.)



INCIPIUNT CAPITULA.


LIBER PRIMUS.
[Col. 0115B]
    CAP. I. Quid sit mundus.
    CAP. II. Quot modis mundus formetur.
    CAP. III. De quatuor elementis.
    CAP. IV. De septem nominibus terrae.
    CAP. V. De forma terrae.
    CAP. VI. De quinque zonis.
    CAP. VII. De habitabili zona.
    CAP. VIII. Unde dicatur Asia, et quae sit prima ejus regio.
    CAP. IX. De paradiso.
    CAP. X. De quatuor fluminibus.
    CAP. XI. De India.
    CAP. XII. De monstris.
    CAP. XIII. De bestiis.
    CAP. XIV. De Parthia
    CAP. XV. De Mesopotamia.
    CAP. XVI. De Syria.
    CAP. XVII. De Palestina.
    [Col. 0115C] CAP. XVIII. De Aegypto.
    CAP. XIX. De Caucaso et Orientis regionibus.
    CAP. XX. De minore Asia.
    CAP. XXI. De regionibus Asiae.
    CAP. XXII. De Europa.
    CAP. XXIII. De Scythia.
    CAP. XXIV. De superiore Germania.
    CAP. XXV. De inferiore Germania.
    CAP. XXVI. De Thracia.
    CAP. XXVII. De Graecia, unde sit dicta, et in qua parte sita sit.
    CAP. XXVIII. De Italia.
    CAP. XXIX. De Gallia.
    CAP. XXX. De Hispania.
    CAP. XXXI. De Britannia.
    CAP. XXXII. De Africa.
    CAP. XXXIII. De Aethiopia.
    CAP. XXXIV. De insulis et novo, ut dicitur, orbe.
    CAP. XXXV. De Sicilia.
    CAP. XXXVI. De Sardinia.
    [Col. 0115D] CAP. XXXVII. Quid sit Infernus.
    CAP. XXXVIII. De aqua, quae est secundum elementum.
    [Col. 0116B] CAP. XXXIX. De Oceano.
    CAP. XL. De aestu maris.
    CAP. XLI. De voragine.
    CAP. XLII. De terrae motu.
    CAP. XLIII. De hiatu.
    CAP. XLIV. De frigore.
    CAP. XLV. De aquis dulcibus et salsis.
    CAP. XLVI. De mari rubro.
    CAP. XLVII. De natura aquarum gemina, et quare fontes in hieme sint calidi, in aestate frigidi.
    CAP. XLVIII. De aqua calida vel putida.
    CAP. XLIX. De aqua veneno infecta, seu de mortiferis aquis.
    CAP. L. De mortuo mari, et natura bituminis.
    CAP. LI. De piscibus et avibus, seu aquarum animalibus.
    CAP. LII. Quando tempestas in mari, seu de signis in mari prognosticis.
    CAP. LIII. De aere, ubi daemones sint.
    CAP. LIV. De ventis.
    [Col. 0116C] CAP. LV. De cardinalibus ventis.
    CAP. LVI. De nubibus.
    CAP. LVII. De tonitruo et fulminibus.
    CAP. LVIII. De iride.
    CAP. LIX. De pluvia.
    CAP. LX. Quid grando sit
    CAP. LXI. Quid sit nix.
    CAP. LXII. Quid ros et pruina.
    CAP. LXIII. De nebula.
    CAP. LXIV. De fumo.
    CAP. LXV. De igniculis.
    CAP. LXVI. De pestilentia.
    CAP. LXVII. De igni.
    CAP. LXVIII. De septem planetis.
    CAP. LXIX. De luna.
    CAP. LXX. Secundus planeta, Mercurius.
    CAP. LXXI. Tertius planeta, Venus.
    CAP. LXXII. Quartus planeta. Sol.
    CAP. LXXIII. De signis solis prognosticis.
    [Col. 0116D] CAP. LXXIV. Quintus planeta, Mars.
    CAP. LXXV. Sextus planeta, Jupiter.
    CAP. LXXVI. Septimus planeta, Saturnus.
    [Col. 0117A] CAP. LXXVII. De absidibus planetarum.
    CAP. LXXVIII. De coloribus planetarum.
    CAP. LXXIX. De via planetarum.
    CAP. LXXX. De sono planetarum.
    CAP. LXXXI. De coelesti musica.
    CAP. LXXXII. De homine microcosmo.
    CAP. LXXXIII. De mensura sive planetarum distantia.
    CAP. LXXXIV. De coelo.
    CAP. LXXXV. De climatibus
    CAP. LXXXVI. De plagis.
    CAP. LXXXVII. De firmamento
    CAP. LXXXVIII. De axe.
    CAP. LXXXIX. De stellis.
    CAP. XC. De sideribus.
    CAP. XCI. De zodiaco.
    CAP. XCII. De Ariete.
    CAP. XCIII. De Tauro.
    CAP. XCIV. De Geminis.
    [Col. 0117B] CAP. XCV. De Cancro.
    CAP. XCVI. De Leone.
    CAP. XCVII. De Virgine.
    CAP. XCVIII. De Libra.
    CAP. XCIX. De Scorpio.
    CAP. C. De Sagittario.
    CAP. CI. De Capricornio.
    CAP. CII. De Aquario.
    CAP. CIII. De Piscibus.
    CAP. CIV. Hyades.
    CAP. CV. Pleiades
    CAP. CVI. Arctos.
    CAP. CVII. Bootes.
    CAP. CVIII. Arcturus.
    CAP. CIX. Phyton.
    CAP. CX. Corona.
    CAP. CXI. Hercules.
    CAP. CXII. Lyra.
    CAP. CXIII. Cygnus.
    [Col. 0117C] CAP. CXIV. Cepheus.
    CAP. CXV. Perseus.
    CAP. CXVI. Deltoton.
    CAP. CXVII. Serpentarius.
    CAP. CXVIII. Pegasus.
    CAP. CXIX. Delphinus.
    CAP. CXX. Aquila.
    CAP. CXXI. Sagitta
    CAP. CXXII. Hydra.
    CAP. CXXIII. Crater.
    CAP. CXXIV. Corvus.
    CAP. CXXV. Orion.
    CAP. CXXVI. Procyon.
    CAP. CXXVII. Canicula:
    CAP. CXXVIII. Lepus.
    CAP. CXXIX. Eridanus.
    CAP. CXXX. Cetus.
    CAP. CXXXI. Centaurus.
    CAP. CXXXII. Ara.
    [Col. 0117D] CAP. CXXXIII. Argo.
    CAP. CXXXIV. Pistrix.
    CAP. CXXXV. Canopus.
    CAP. CXXXVI. Lactea zona.
    CAP. CXXXVII. De cometa.
    CAP. CXXXVIII. Aqueum coelum.
    CAP. CXXXIX. Spirituale coelum.
    CAP. CXL. Coelum coelorum.




LIBER SECUNDUS.
    CAP. I. De aevo.
    CAP. II. De temporibus aeternis.
    CAP. III. De temporibus mundi.
    CAP. IV. De atomis.
    CAP. V. De ostentis.
    CAP. VI. De momentis.
    CAP. VII. De partibus.
    CAP. VIII. De minutis.
    CAP. IX. De punctis.
    CAP. X. De horis.
    [Col. 0118A] CAP. XI. De quadrante.
    CAP. XII. De die.
    CAP. XIII. De diebus longis et brevibus.
    CAP. XIV. De signis Zodiaci et parallelis Solis
    CAP. XV. De primo circulo.
    CAP. XVI. De secundo circulo.
    CAP. XVII. De tertio circulo.
    CAP. XVIII. De quarto circulo.
    CAP. XIX. De quinto circulo.
    CAP. XX. De sexto circulo.
    CAP. XXI. De septimo circulo.
    CAP. XXII. De octavo circulo.
    CAP. XXIII. De quatuor circulis solis.
    CAP. XXIV. De varia dierum umbra.
    CAP. XXV. De horizonte.
    CAP. XXVI. De dierum divisione.
    CAP. XXVII. De initio et fine dierum.
    CAP. XXVIII. De nominibus dierum.
    CAP. XXIX. De nocte.
    [Col. 0118B] CAP. XXX. De umbra.
    CAP. XXXI. De eclipsi.
    CAP. XXXII. De septem noctis temporibus
    CAP. XXXIII. De hebdomada.
    CAP. XXXIV. De mensibus.
    CAP. XXXV. De mensium nominibus.
    CAP. XXXVI. De mensibus Romanorum.
    CAP. XXXVII. De Januario.
    CAP. XXXVIII. Februario.
    CAP. XXXIX. Martio
    CAP. XL. Aprili.
    CAP. XLI. Maio.
    CAP. XLII. Junio.
    CAP. XLIII. Julio.
    CAP. XLIV. Augusto.
    CAP. XLV. Septembri.
    CAP. XLVI. Octobri.
    CAP. XLVII. Novembri.
    CAP. XLVIII. Decembri.
    [Col. 0118C] CAP. XLIX. De Kalendis.
    CAP. L. De Nonis.
    CAP. LI. De Idibus.
    CAP. LII. De vicissitudine anni.
    CAP. LIII. De vere.
    CAP. LIV. De aetate.
    CAP. LV. De autumno.
    CAP. LVI. De hieme.
    CAP. LVII. De inaequalitate temporis.
    CAP. LVIII. De elementis.
    CAP. LIX. De homine microcosmo.
    CAP. LX. De Anno.
    CAP. LXI. De anno lunari.
    CAP. LXII. De solari anno.
    CAP. LXIII. De bissextili.
    CAP. LXIV. De Mercurii anno.
    CAP. LXV. Annus Veneris.
    CAP. LXVI. Martis.
    CAP. LXVII. Jovis.
    CAP. LXVIII. Saturni.
    [Col. 0118D] CAP. LXIX. Annus magnus
    CAP. LXX. De anno civili.
    CAP. LXXI. De bissexto.
    CAP. LXXII. De olympiadibus
    CAP. LXXIII. De lustris.
    CAP. LXXIV. De indictionibus.
    CAP. LXXV. De aetate hominis et mundi.
    CAP. LXXVI. De saeculo.
    CAP. LXXVII. De decemnovennali cyclo.
    CAP. LXXVIII. De ogdoade.
    CAP. LXXIX. De cyclo solari.
    CAP. LXXX. De numero articulorum.
    CAP. LXXXI. De magno anno.
    CAP. LXXXII. De cyclis.
    CAP. LXXXIII. De cycli auctoribus.
    CAP. LXXXIV. De aequinoctio et solstitie.
    CAP. LXXXV. De saltu lunae.
    CAP. LXXXVI. De minutis.
    CAP. LXXXVII. Feriae regulares.
    [Col. 0119A] CAP. LXXXVIII. De concurrentibus.
    CAP. LXXXIX. De regularibus et epactis.
    CAP. XC. Quot horis luna luceat.
    CAP. XCI. Luna quot partibus a sole distet.
    CAP. XCII. In quo signo luna sit.
    CAP. XCIII. De annis Domini.
    CAP. XCIV. De indictione invenienda.
    CAP. XCV. De epactis inveniendis.
    CAP. XCVI. Solaris annus ut inveniatur.
    CAP. XCVII. Concurrentes axomodo inveniantur.
    CAP. XCVIII. De inveniendo bissexto.
    CAP. XCIX. De inveniendo cyclo lunae.
    CAP. C. De annis et cyclis.
    CAP. CI. De clavibus terminorum inveniantur.
    CAP. CII. De termino Paschali.
    CAP. CIII. De termino Septuagesimae.
    CAP. CIV. De Quadragesimali.
    CAP. CV. De Rogationibus.
    CAP. CVI. De Pentecoste.
    [Col. 0119B] CAP. CVII. De Adventu.
    CAP. CVIII. De embolismo.
    CAP. CIX. De diebus Aegyptiacis.




LIBER TERTIUS SEU CHRONOLOGIA. De Adam Abel et Cain.
    Prima aetas.
    Secunda aetas.
    Regnum Assyriorum.
    Aegyptiorum
    Arcadum.
    Tertia aetas.
    Tempora Judicum.
    [Col. 0120A] Primum bellum civile.
    Regnum Idumaeorum.
    Amazonum.
    Trojanorum.
    Thebanorum.
    Cretensium.
    Mycaenorum.
    Italorum, sub Moyse.
    Quarta aetas mundi.
    Regnum Hierusalem vel Juda.
    Regnum Israel.
    Macedonum sub Ozia.
    Albanorum.
    Albanorum sub Samsone.
    Romanorum.
    Quinta aetas.
    Regnum Babyloniorum.
    Persarum.
    Alexaudriae.
    [Col. 0120B] Syriae.
    Consules et Dictatores Romae, sub Cambyse.
    De sacerdotibus.
    Sexta aetas mundi.
    De Augustis et Caesaribus Rom. usque ad Fredericum I. Christianorum persecutio.
    Secunda persecutio.
    Tertia persecutio.
    Quarta persecutio.
    Quinta persecutio.
    Sexta persecutio.
    Septima persecutio.
    Octava persecutio.
    Nona persecutio.
    Decima persecutio.







EPISTOLA CHRISTIANI AD HONORIUM SOLITARIUM DE IMAGINE MUNDI.
[Col. 0119]

Septiformi Spiritu in trina fide illustrato, ac septenis ripis trifariae philosophiae mundato, CHRISTIANUS, post septimanam hujus vitae septem beatitudinibus laureari et in octava Trinitatem in unitate contemplari.

Quia ignorans cum ignorantibus, ignorantiae tenebris involvor, idcirco moestam lugubremque vitam, ut caecus ducere videor. Quare quia te immensa sapientiae luce circumfusum cognosco, cum multis aliis deposco, quatenus aliquam scintillulam tuae flammivomae scientiae, cum tibi non minuatur, nobis impertias: expositionem orbis quasi in tabella nobis describas. Miserum enim videtur res propter nos factas quotidie spectare, et cum jumentis insipientibus quid sint, penitus ignorare.



EPISTOLA HONORII AD CHRISTIANUM, DE EODEM.

Sapientiae alumno abdita diligenter scrutanti, in scientia profundo, utique hominis salute nunc vigere, et post in Sion Dominum, in quo omnes thesauri sapientiae et scientiae sunt absconditi oculo ad oculum videre.

Cum jugiter lectioni studiosus incumbas, ac totius Scripturae medullam sitibundus exsugas, poscis a me amicissime, ut, quemadmodum vulgo dicitur, Quod ovis a capra petierit lanam, totius orbis tibi depingam formulam, in qua sic oculum corporis valeas reficere, sicut visum cordis soles in machina universitatis depascere. Quod negotium sudore plenum ipse melius nosti, quam sit laboriosum, quamque periculosum. Laboriosum quidem mihi in aliis occupato; periculosum autem propter invidos, qui cuncta quae nequeunt imitari, non cessant calumniari, et quae assequi non possunt venenoso dente, ut setiger hircus lacerare non omittunt, et ea quae publice arguunt, furtive intente legunt, atque de labore nostro sibi scientiam usurpant: quem, ut sues margaritas, pedibus proculcant. Etenim vero cum non solum laborem meum, sed et meipsum tibi debeam (praesertim cum me non mihi soli, sed toti mundo genitum intelligam) omittens invidos tabescentes, non me, sed seipsos livido corde corrodentes, ardua aggredior molimina. Quia improbus labor, imo charitas vincit omnia, ad instructionem itaque multorum, quibus deest copia librorum, hic libellus edatur, nomenque ei Imago mundi indatur, eo quod dispositio totius orbis in eo, quasi in speculo conspiciatur: in quo etiam nostrae amicitiae pignus posteris relinquatur. Hic nihil autem in eo pono, nisi quod majorum commendat traditio



LIBER PRIMUS.
[Col. 0121]


CAP. 1.---De forma mundi.---Etymologia mundi. Figura mundi qualis.
[Col. 0121A]

Mundus dicitur quasi undique motus, est enim in perpetuo motu. Hujus figura est in modum pilae rotunda. Sed instar ovi elementis distincta. Ovum quippe exterius testa undique ambitur, testae albumen, albumini vitellum, vitello gutta pinguedinis includitur. Sic mundus undique coelo, ut testa, circumdatur, coelo vero purus aether ut album, aetheri turbidus aer, ut vitellum, aeri terra, ut pinguedinis gutta includitur.



CAP. II.---De creatione mundi.---Quinque modi creationis mundi.

Creatio mundi quinque modis scribitur: uno quo ante tempora saecularia immensitas mundi in mente [Col. 0121B] divina concipitur, quae conceptio archetypus mundus dicitur, ut scribitur: Quod est factum in ipso vita erat (Joan. I). Secundo cum ad exemplar archetypi, hic sensibilis mundus in materia creatur. Sicut legitur: Qui manet in aeternum creavit omnia insimul. Tertio, cum per species, et formas sex diebus hic mundus formatur, sicut scribitur: Sex diebus fecit Dominus opera sua bona valde (Gen. I). Quarto cum unum ab alio, utpote homo ab homine, pecus a pecude, arbor ab arbore, unumquodque de semine sui generis nascitur, sicut dicitur: Pater meus usque modo operatur. Quinto cum adhuc mundus innovabitur, sicut scribitur: Ecce nova facio omnia (Apoc. XXI).



CAP. III.---De quatuor elementis.---Elementa unde dicantur. Quot sint elementa; quomodo invicem misceantur. Situs elementorum.
[Col. 0121C]

Elementa dicuntur, quasi hyle, ligamenta, autem est materia, ex quibus constant omnia, scilicet, ignis, aer, aqua, terra. Quae in modum circuli in se revolvuntur, dum ignis in aerem, aer in aquam, aqua in terram convertitur, rursus terra in aquam, aqua in aerem, aer in ignem commutatur. Haec singula propriis qualitatibus, quasi quibusdam brachiis se invicem tenent, et discordem sui naturam concordi foedere vicissim commiscent. Nam terra arida et frigida frigidae aquae connectitur; aqua frigida et humida humido aeri astringitur; aer humidus et calidus calido igni associatur; ignis [Col. 0121D] calidus et aridus aridae terrae copulatur. Ex his terra ut puta gravissima imum, ignis ut puta levissimus, supremum obtinet locum, alia duo medium, quasi quoddam soliditatis vinculum. Quorum aqua gravior, terrae proximum, aer levior igni primum possidet locum. Deputantur vero terrae, gradientia, ut homo et bestiae; aquae natantia, ut pisces; aeri volantia ut aves; igni radiantia, ut sol et stellae.



CAP. IV.---De septem nominibus Terrae.---Terra, tellus, humus, arida, sicca, solum, ops.

Imum elementum septem nominibus denotatur, [Col. 0122A] quia terra, tellus, humus, arida, sicca, solum et ops, nuncupatur. Terra a terendo dicitur, et totum elementum intelligitur. Tellus quasi tollens fructus, quae est frugibus apta, vel vinetis fructiferisque arboribus consita. Humus ab humore, quae est palustris et inarabilis. Arida inaquosa, quae semper fervore solis aret, ut Lybia. Sicca, quae aliquando compluta cito exsiccatur, ut Judaea. Solum a soliditate, ut sunt montana. Ops, ab opibus, ubi divitiae, scilicet aurum et gemmae abundant, ut in India.



CAP. V.---De forma terrae.---Terram esse rotundam. Circuitus terrae. Terra mundi centrum. Terra nullis fulcris sustentatur. Oceanus ambit terram. Venae aquarum et fontium

Terrae forma est rotunda, unde et orbis est dicta. [Col. 0122B] Si enim quis in aere positus eam desuper inspiceret, tota enormitas montium, et concavitas vallium minus in ea appareret, quam digitus alicujus si pilam praegrandem in manu teneret. Circuitus autem terrae, centum et octoginta millibus stadiorum mensuratur, quod duodecies mille milliaria, et quinquaginta duo computatur. Haec centrum in medio mundo, ut punctus in medio circuli aequaliter collocatur, et nullis fulcris, sed divina potentia sustentatur, ut legitur: Non timetis me, ait Dominus, qui suspendi terram in nihilo, fundata enim est super stabilitatem suam (Psal. CIII), sicut aliud elementum, occupans suae qualitatis metam. Haec in circuitu Oceano, ut limbo cingitur, ut scribitur, Abyssus [Col. 0122C] sicut vestimentum amictus ejus (ibid.). Interius meatibus aquarum, ut corpus venis sanguinum penetratur, quibus ariditas ipsius ubique irrigatur. Unde ubicunque terra infoditur, aqua reperitur.



CAP. VI.---De quinque zonis.---Circuli sive zonae inhabitabiles. Zonae tres. Habitabiles duae. Ostenditur exemplo quomodo mediae duae zonae tantum sunt habitabiles. Quinque circuli.

Quinque autem zonis, id est circulis terra distinguitur. Quorum duo extremi sunt inhabitabiles algore; medius inhabitabilis calore, a quo sol nunquam recedit, ad illos nunquam accedit. Medii duo habitabiles, hinc ardore, inde rigore temperati. Verbi gratia, si ignis in hieme sub dio accenditur, [Col. 0122D] quinque lineas efficit, unam in medio fervidam, duas circum gelidas, duas inter has temperatas. Qui si ut sol circumiret, nimirum quinque circulos redderet. Ex his circulis, primus septentrionalis, secundus solstitialis, tertius aequinoctialis, quartus brumalis, quintus australis nominatur; sed solus solstitialis a nobis inhabitari dinoscitur.



CAP. VII.---De tribus partibus orbis habitabilis.---Partes terrae habitabiles tres.

Habitabilis zona, quae a nobis incolitur in tres partes Mediterraneo mari dirimitur. Quarum una [Col. 0123A] Asia, altera Europa, tertia Africa dicitur. Asia a septentrione per orientem, usque ad meridiem; Europa ab occidente usque ad septentrionem; Africa a meridie usque ad occidentem extenditur.



CAP. VIII.---De Asia.---Paradisus.

Asia, a regina ejusdem nominis appellata. Hujus prima regio in oriente e paradiso; locus videlicet omni amoenitate conspicuus, inadibilis hominibus, qui igneo muro usque ad coelum est cinctus.



CAP. IX.---De Paradiso.---Fons paradisi.

In hoc lignum vitae, videlicet arbor de cujus fructu qui comederit, semper in uno statu immortalis permanebit. In hoc etiam fons oritur, qui in quatuor flumina [Col. 0123B] dividitur. Quae quidem flumina infra paradisum terra conduntur; sed in aliis longe regionibus funduntur.



CAP. X.---De quatuor fluminibus.---Physon sive Ganges, Geo sive Nilus, Tigris, Euphrates.

Nam Physon, qui et Ganges in India de monte Orcobares nascitur, et contra orientem fluens Oceano excipitur. Geon, qui et Nilus juxta montem Athlantem surgens, mox a terra absorbetur, per quam occulto meatu currens, in littore Rubri maris denuo funditur, Aethiopiam circumiens per Aegyptum labitur, in septem ostia divisus, magnum mare juxta Alexandriam ingreditur. Tigris autem et Euphrates in Armenia de monte Barchoatro funduntur, et contra meridiem vergentes Mediterraneo [Col. 0123C] mari junguntur. Post paradisum sunt multa loca deserta et invia, ob diversa serpentum et ferarum genera.



CAP. XI.---De India.---India unde dicta. Mons Caucasus. Indiae termini. Indicus Oceanus. Insula duas aestates, et duas hiemes uno anno habens, omnique tempore virens. Mons Caspius. Mare Caspium. Gog, Magog, Garmani, Orestae, Coatrae, Pygmaei. Piper album. Macrobii, Agroctae, Bragmani. Qui parentes mactant. Qui pisces crudos comedunt.

Deinde est India ab Indo flumine dicta. Qui ad Septentrionem de monte Caucaso nascitur, et ad meridiem cursum suum dirigens, a Rubro mari excipitur. Hoc India ab occidente clauditur, et ab hoc Indicus oceanus dicitur. In quo etiam est sita [Col. 0123D] Taprobanes insula, decem civitatibus inclyta. Haec duas aestates et duas hiemes uno anno habet, et omni tempore viret. In hoc etiam Chrisa et Argare insulae, auro et argento fecundae et semper floridae. Ibi sunt et montes aurei, qui propter dracones et gryphes non possunt adiri. In India est mons Caspius, a quo Caspium mare vocatur. Inter quem et mare Gog et Magog ferocissimae gentes, a magno Alexandro inclusae feruntur. Quae humanis carnibus vel crudis bestiis vescuntur. India habet quadraginta quatuor regiones, populosque multos, Garmanos, Orestas, Coatras, quorum sylvae tangunt aethera. In montanis Pygmaeos duorum cubitorum homines, quibus bellum est contra grues, qui tertio anno pariunt, octavo senescunt. Apud hos crescit [Col. 0124A] piper colore quidem albo: sed cum ipsi serpentes, qui ibi abundant, flamma fugantur, nigrum colorem trahit de incendio. Item Macrobios duodecim cubitorum longos, qui bellant contra gryphes, qui corpora leonum, alas et ungulas praeferunt aquilarum. Item Agroctas et Bragmanos, qui se ultro in ignem mittunt amore alterius vitae. Sunt alii qui parentes jam senio confectos mactant, et eorum carnes ad epulandum parant, isque impius judicatur, qui hoc facere abnegat. Sunt alii qui pisces ita crudos edunt, et salsum mare bibunt.



CAP. XII.---De monstris.---Semel tantummodo parientes. Arimaspi, Cyclopes, Scinopodae. Acephali. Solo odore pomi viventes.

Sunt ibi quaedam monstra, quorum quaedam hominibus, [Col. 0124B] quaedam bestiis ascribuntur: ut sunt ii qui aversas habent plantas, et octonos simul sedecim in pedibus digitos, et alii, qui habent canina capita, et ungues aduncos, quibus est vestis pellis pecudum, et vox latratus canum. Ibi etiam quaedam matres semel pariunt, canosque partus edunt, qui in senectute nigrescunt, et longa nostrae aetatis tempora excedunt. Sunt aliae, quae quinquennes pariunt: sed partus octavum annum non excedunt. Ibi sunt et monoculi, et Arimaspi, et Cyclopes. Sunt et Scinopodae, qui uno tantum fulti pede auram cursu vincunt, et in terram positi umbram sibi planta pedis erecta faciunt. Sunt alii absque capite, quibus sunt oculi in humeris, pro naso et ore duo foramina in pectore, setas habent ut bestiae. Sunt [Col. 0124C] alii juxta fontem Gangis fluvii, qui solo odore cujusdam pomi vivunt, qui si longius eunt, pomum secum ferunt: moriuntur enim si pravum odorem trahunt.



CAP. XIII.---De Bestiis.---Ceucocroca, Eale. Tauri indomiti, Manticorha. Boves tricornes. Monoceros. Testudines grandes. Magnes. Adamas.

Sunt ibi serpentes tam vasti, ut cervos devorent, et ipsum etiam Oceanum transnatent. Ibi est bestia Ceucocroca, cujus corpus asini, clunes cervi, pectus et crura leonis, pedes equi, ingens cornu bisulcum, vastus oris hiatus usque ad aures. In loco dentium os solidum, vox pene hominis. Ibi est alia bestia Eale, cujus corpus equi, maxilla Apri, cauda elephantis, cubitalia cornua habens, quorum unum [Col. 0124D] post tergum reflectit, cum alio pugnat. Illo obtuso, aliud ad certamen vibrat. Nigro colore horret. In aqua et in terra aequaliter valet. Ibi sunt fulvi tauri, versis setis horridi, grande caput, oris rictus ab aure ad aurem patet. Hi etiam cornua vicissim ad pugnam producunt, vel deponunt. Omne missile duro tergo respuunt. Qui si fuerint capti nulla possunt arte domari. Ibi quoque Mantichora bestia, facie homo, triplex in dentibus ordo, corpore leo, cauda scorpio, oculis glauca, colore sanguinea, vox sibilus serpentum, fugiens discrimina volat, velocior cursu quam avis volatu, humanas carnes habens in usu. Ibi sunt etiam boves tricornes, pedes equinos habentes. Ibi quoque monoceros, cujus corpus equi, caput cervi, pedes elephantis, cauda suis: [Col. 0125A] Uno cornu, in medio fronte armatum quatuor pedum longo, splendenti et mire acuto. Haec bestia nimis ferox, diros habet mugitus. Omne quod obstat, cornu transverberat. Captum potest perimi, non potest domari.

In Gange quoque sunt anguillae trecentorum pedum longae. Ibi etiam quidam vermes, qui instar cancri bina habent brachia, sex cubitorum longa, quibus elephantes corripiunt et undis immergunt.

Indicum quoque mare gignit testudines, de quarum testis capacia hospitia sibi faciunt homines.

India quoque magnetem lapidem gignit, qui ferrum rapit. Adamantem etiam, qui non nisi hircino sanguine frangi potest.



CAP. XIV.---De Parthia.---Parthia unde dicta Aracusia. Assyria, Media, Persida. Persepolis. Magicae artis origo. Pyrrhites. Synelites.
[Col. 0125B]

Ab Indo flumine usque ad Tigrim, est Parthia triginta tribus regionibus distincta. Dicitur autem Parthia a Parthis, venientibus e Scythia. Est in ea regio Aracusia, ab oppido Aracusa dicta. Est etiam in ea Assyria, ab Assur, filio Sem, qui eam primus incoluit nominata. Est in ea quoque Media, a Medo rege dicta, qui civitatem construens Mediam nominavit, de qua et regio nomen mutavit. In ea etiam Persida, a Perseo rege dicta, qui civitatem Persepolim aedificavit, de qua et regio nomen [Col. 0125C] accepit. In hac primum orta est ars magica. Persida lapidem pyrrhitem mittit, qui manum prementis urit, et synelitem, cujus candor cum luna crescit, et deficit.



CAP. XV.---De Mesopotamia.---Ninive, Babylonia, Babylon. Chaldaea ubi astronomia primum inventa. Arabia. Saba. Mons Sina. Madian.

A Tigri flumine usque ad Euphratem est Mesopotamia, a duobus fluviis Graece ita dicta, quod in medio duorum fluminum sit constituta. In hac est civitas Ninive, itinere trium dierum, a Nino rege constructa et nominata. In hac etiam regio Babylonia, a civitate Babylone nominata. Hanc Nemrod gigas fundavit; sed Semiramis regina reparavit. Cujus [Col. 0125D] muri latitudo est quinquaginta cubitorum, altitudo ducentorum cubitorum, ambitus civitatis quadringentorum octoginta stadiorum, centum portis aereis firmata, fluvio Euphrate per medium ejus currente irrigua. Hujus arx Babel, quatuor millia passuum alta scribitur.

In ea quoque est Chaldaea, in qua primum inventa est astronomia. In ea et Arabia, quae etiam Saba dicitur, a Saba filio Chus. In hac thus colligitur; in hac est mons Sina, qui et Oreb, in quo lex a Moyse scribitur accepta; juxta quem urbs Madian fuit, in qua Jethro sacerdos praefuit. In ea sunt gentes multae, Moabitae, Ammonitae, Idumaei, Sarraceni Madianitae, et aliae multae.



CAP. XVI.---De Syria.---Damascus. Reblata. Comagenae provincia. Phaenicia. Tyrus. Sortyx. Sidon. Libanus mons. Fons Jordanis. Palaestina. Ascalon, Jerusalem, Chananaea.
[Col. 0126A]

Ab Euphrate usque ad mare mediterraneum est Syria, a quodam Syro rege dicta, in qua est Damascus, a Damasco Abraae liberto constructa et dicta, olim Reblata vocata. Est in ea Comagena provincia. Est et Phoenicia, a Phoenice ave, quae sola in hac terra invenitur, sive a Phoenice rege, filio Agenoris, dicta. In hac sunt Tyrus quae et Sortyx, et Sidon civitates sitae. In hac etiam mons est Libanus, ad cujus radicem oritur Jordanis fluvius. Est in ea quoque Palaestina, a civitate Palaestin, quae nunc Ascalon vocatur, dicta. Est in ea Judaea, a Juda filio Jacob, de cujus tribu reges erant, nuncupata. In hac [Col. 0126B] etiam Chananaea a Chanaan filio Cham dicta. In hac est Jerusalem, quam Sem filius Noe construens, Salem nominavit. Sed Jebus, et filius Chanaan inhabitavit, unde Jebus et Salem dedit ei nomen rex David Jerusalem, quasi Jebusalem. Quam Salomon filius ejus auro et gemmis decoravit, Jeroselyniam quasi Jerusalemoniam appellavit. Quam a Babyloniis subversam, Zorobabel reaedificavit; sed Romanus exercitus postea funditus delevit. Hanc postmodum Aelius Adrianus imperator reparavit, Aeliamque nominavit.



CAP. XVII.---De Palaestina.---Samaria, Sebastia, Sichisma, Galilaea, Nazareth. Pentapolis, Sodoma, Gomorrha. Mare Mortuum. Sarraceni. Agareni. Ismaelitae. Nabathaei.

[Col. 0126C] Est et in Palaestina regio Samaria, a civitate Samaria dicta, quae nunc Sebastia est nuncupata, olim Sichima, a Sichem vocata. In hac est quoque Galilaea, in qua est Nazareth civitas, juxta montem Thabor sita. In hac est et Pentapolis regio, a quinque civitatibus dicta. In qua olim fuit Sodoma, et Gomorrha. In hac est mare Mortuum, a quo fluenta Jordanis absorbentur. In hac etiam Sarraceni, a Sara dicti, qui et Agareni, ab Agar. Item Ismaelitae ab Ismael nuncupati. In hac et Nabathaei, a Nabaioth filio Ismael dicti. quorum gentes sunt duodecim.



CAP. XVIII.---De Aegypto.---Euxia postea Aegyptus dicta. Thebaida. Thebae. Monachi. Babel. Aegypt. Alexandria.

Hae superius dictae regiones, ab oriente incipientes, [Col. 0126D] recta linea ad Mediterraneum mare extenduntur. Quibus usque ad Austrum Aegyptus connectitur, in qua viginti quatuor gentes esse feruntur. Haec in oriente a Rubro mari surgit, terminum suum versus occidentem in Libya figit. Haec prius et Bona copia, Euxia dicta, postea ab Aegypto rege, fratre Danai, Aegyptus est vocata. Haec fluvio Nilo undique cincta, in modum Deltae litterae est formata, centum millibus villarum inclyta. Hanc nubes non obscurant, pluviae non irrigant, sed Nilus inundans eam fecundat. In hac est provincia Thebaida, a civitate Thebe cognominata, quam Cadmus Agenoris filius in Aegyptum veniens aedificavit, Thebas secundum illam quam in Boeotia construxit, nominans: in hac Mauritius principabatur, et ab hac Thebaei dicuntur. [Col. 0127A] Huic maxima adjacet solitudo, in qua olim conversabatur monachorum multitudo. Cambyses rex Aegyptum superans, civitatem condidit, cui nomen Babylon indidit, quae nunc caput illius regni existit. In hac et victor Alexander civitatem aedificavit, quam ex suo nomine Alexandriam nuncupavit.



CAP. XIX.---De Caucaso et regionibus Orientis.---Amazones, Massagetae, Colchi, Sarmatae, Seres. Bactra, Hircania, Hirnia. Scythia. Hyperborei montes. Albania, Armenia. Arath mons. Iberia, Cappadocia.

Suprascriptis regionibus, usque ad Aquilonem annectuntur hae regiones. Mons Caucasus a Caspio mari orientis attollitur, et per Aquilonem vergens pene usque ad Europam porrigitur. Hunc inhabitabant Amazones feminae videlicet ut viri praeliantes. [Col. 0127B] His cohabitant Massagetae, et Colchi, et Sarmatae. Seres est oppidum Orientis, quo Serica regio, et vestis, et gens est dicta. Post hanc est Bactra, a Bactro amne vocata. Huic conjungitur Hyrcania, ab Hyrcana sylva nominata, in qua sunt aves quarum pennae splendent per noctes. Huic jungitur Scythia et Hirnia, quarum gentes sunt quadraginta quatuor. Ibi sunt Hyperborei montes. Hanc sequitur Albania, a candore populi dicta, eo quod albo crine ibi nascantur. Cui connectitur Armenia, in qua est mons Arath, super quem arca Noe post diluvium requievit, cujus usque hodie ligna ibi videntur. Huic copulatur Iberia. Illi vero Cappadocia, a civitate ejusdem nominis dicta, in hac equae a vento concipiunt, sed foetus non amplius triennio vivunt.



CAP. XX.---De Asia Minore.---Ephesus. Corpus Joan. Evang. Ephesi quiescit. Nicaea civitas. Bithynia. Nicomedia.
[Col. 0127C]

Asia minor post hanc constituitur, quae pene undique mari cingitur. In hac est Ephesus civitas, ab Amazonibus constructa, in qua requiescit corpus Joannis Evangelistae; in hac etiam civitas Nicaea, in qua magna synodus est facta. Prima provincia Asiae Minoris est Bithynia, prius Berica, post Migdonia, mox a Bithyno rege Bithynia appellata. In qua est civitas ejusdem nominis. In hac est etiam civitas Nicomedia, a Nicomede rege constructa et dicta.



CAP. XXI.---De regionibus Asiae.---Smyrna, Galatia. Phrygia. Troja, Lycaonia. Caria, Hirnus fl., Lydia, Thiatira, Isauria, Cilicia, Amana mons, qui et Taurus. Tharsus. Lycia, Pisidia, Pamphylia, Euxinus pontus.
[Col. 0127D]

Bithynia quoque dicitur Major Phrygia, in qua est civitas Smyrna, a Theseo rege constructa. Huic jungitur Galatia, a Gallis dicta, quos Bithynus rex in auxilium evocavit et post victoriam eis terram divisit. Hanc sequitur Phrygia, a filia Europae Phrygia sic nominata. Haec et Dardania a Dardano, Jovis filio dicta. Et in ea civitas ejusdem nominis, ab eodem constructa. In hac est etiam civitas Troja, a Troo rege constructa et nominata. Haec quoque Ilium ab Ilo rege est dicta; hujus moenia dicuntur Pergama. Huic adjacent Lycaonia, et Caria, ubi fluit Hirnus fluvius, aureis arenis famosus. Inde est Lydia a Lydo rege, fratre Tyrrheni appellata. In hac [Col. 0128A] etiam Thyatira. Deinde est Isauria, ab aura qua undique perflatur, dicta. Post hanc est Cilicia, a civitate ejusdem nominis nuncupata, quam Cilix, filius Agenoris, construxit, et ab illa regio nomen accepit. In hac est mons Amana, qui et Taurus. In hac et Tharsus civitas, a Perseo constructa, Pauli apostoli inhabitatione gloriosa. Deinde est Lycia et Pisidia et Pamphylia. Euxinus Pontus regio multarum gentium, a qua et Ponticum mare appellatur. In quo Ovidius, et postea Clemens exsilio relegantur.

Post decursam Asiam, transeamus ad Europam.



CAP. XXII.---De Europa.---Ryphaei montes, Tanais fl., Maeotides paludes, Theodosia.

Europa ab Europe rege, et ab Europa filia Agenoris est nominata. In qua imprimis versus septentrionem [Col. 0128B] sunt Ryphaei montes, et Tanais fluvius, a Tanao rege dictus, et Moeotides paludes, Magno mari juxta Theodosiam urbem, sejungentes.



CAP. XXIII.---De Scythia.

A Thanai fluvio est Scythia inferior, quae versus meridiem usque ad Danubium porrigitur. In hac sunt istae provinciae, Alania, Dacia, Gothia.



CAP. XXIV.---De Germania superiore.---Germania unde dicta. Limites et fines Germaniae superioris. Suevia, Rethia, Bavaria, Ratispona. Francia Orientalis. Thuringia.

A Danubio usque ad Alpes est Germania superior, quae a germinando populos dicitur. Versus occasum Rheno, versus aquilonem Albia fluvio terminatur. In hac est regio Suevia, a monte Suevo dicta. Haec et [Col. 0128C] Alemania, a Lemano lacu appellata. Haec et Rethia dicta. In hac Danubius nascitur, et sexaginta praecipuis fluviis augetur, et in septem ostia ut Nilus divisus Ponticum mare ingreditur. Est in ea Noricus, quae et Bavaria, in qua est civitas Ratispona. Tum et Orientalis Francia, cui conjungitur Thuringia quam sequitur Saxonia.



CAP. XXV.---De Germania inferiore.---Dania, i. e. Norvegia. Messias. Pannonia inferior. Bulgaria.

Ab Albia fluvio est Germania inferior, quae versus Aquilonem Oceano excipitur. In hac est Dania et Norwegia. A Danubio, imo circa Danubium versus orientem, usque ad mare Mediterraneum est Messias, a Messium proventu dicta, deinde Pannonia inferior et Bulgaria.



CAP. XXVI.---De Thracia.
[Col. 0128D]

Inde Thracia, a Tras filio Japheth dicta. Haec habet Hebrum fluvium, et civitatem Hebron ibi constructam et dictam.



CAP. XXVII.---De Graecia.---Cethim, Illyricus, Dalmatia, Epirus, Fons in Epiro. Chaonia, Molosia, Elladia, Attica. Athenae. Beotia. Thebani et Thebaei differunt. Aonia, Peloponesus, Thessalia, Macedonia, Aemathia. Olympus mons. Thessalonica, Achaia, Arcadia, Arbastus lapis. Pannonia superior. Mons Peninus. Histria.

A Mediterraneo mari est Graecia, a Graeco rege dicta, terra Cethim olim vocata, et versus austrum Magno mari terminatur. Quae etiam Illyricus nominata, et in ea provincia Dalmatia a Dalmi civitate vocata. Est et Epirus a filio Achillis Pyrrho sic [Col. 0129A] dicta. In Epiro est fons in quo faces accensae exstinguuntur, et iterum exstinctae, accenduntur. Est et Chaonia, a civitate ejusdem nominis appellata, quam Helenus frater Hectoris aedificavit, et ob amorem fratris sui Chaonis Chaoniam appellavit. Haec et Molosia a civitate Molosia dicta, quam Molossus filius Pyrrhi, construxit, et a nomine suo Molosiam vocavit. Est ibi et Elladia, ab Ellade rege, filio Deucalionis et Pyrrhae dicta. Ipsa est et Attica, ab Atti rege. Ipsa est vera Graecia. In hac est civitas Athenae a Cecrope rege constructa. Ibi est et Beotia a bove dicta, quia Cadmus filius Agenoris illo veniens, bovem reperit quem diis immolans Thebas construxit. Provinciam Beotiam nuncupavit, de hac dicuntur Thebani, de alia Thebaei. Eadem provincia [Col. 0129B] dicitur Aonia, a fonte Aon Musis consecrato. Ibi est et Peloponesus, a Pelope rege, et civitate ejusdem nominis dicta. Ibi et Thessalia, a rege Thessalo dicta. Ibi et Macedonia, a Macedone rege appellata. Haec et Aemathia, ab Aematho rege vocata; in hac est mons Olympus, qui excedit nubes. In hac est et Thessalonica, a Thessalo rege filio Graeci constructa. Ibi est Achaia, ab Achaeo rege et civitate ejusdem nominis, dicta. Ibi et Arcadia, quae et Sicyonia a Sicyone rege nuncupata. Arcadia, Arbaston lapidem mittit, qui semel accensus exstingui non potest. Deinde est Pannonia superior usque ad Peninum montem. Ad aquilonem ejus Histria, ab Histrio amne, qui et Danubius, nominata.



CAP. XXVIII.---De Italia.---Variae Italiae appellationes. Roma. Civitatum formae secundum feras. Roma formam leonis habet. Brundusium formam cervi. Carthago bovis. Troja equi. Thuscia, Campania, Apulia, Imbria. Hetruria, Longobardia. Padus et Eridanus. Venetia. Gallia unde sic dicta. Rheni fons.
[Col. 0129C]

Italia olim magna Graecia est dicta, postea a Saturno, est Saturnia appellata. Mox Latium, eo quod Saturnus pulsus a Jove ibi latuit, dicta. Deinde Ausonia ab Ausone rege. Tandem ab Italo rege Siculorum Italia vocata. Haec ab Alpibus surgit, et in Magno mari terminum figit. In hac est urbs Roma, a Romulo constructa, et sic dicta. Antiqui civitates secundum praecipuas feras, ob significationem formabant. Unde Roma formam leonis habet, qui caeteris bestiis quasi rex praeest. Hujus caput est urbs [Col. 0129D] a Romulo constructa: lateritia vero aedificia utrobique disposita: unde et Lateranis dicitnr. Brundusium autem formam cervi, Carthago bovis, Troja equi figuram habuit. Est in Italia Tuscia provincia, a thure, et sacrificiis dicta. Est et Campania, a Capua civitate dicta, et a Capi rege constructa. Ibi est et Apulia. Est et Imbria, inde dicta, quod imbribus tempore diluvii superfuit. Est et Etruria ab Etrusco rege dicta. Est et Longobardia a longis barbis vocata. Padus, qui et Eridanus Italiae fluvius ab Appenninis montibus oritur, ac mari immergitur. Venetia a Beneco rege, prius Benetia dicta, deinde Venetia. Gallia a candore populi dicitur, gala enim Graece lac dicitur. Rhenus ab Alpibus nascitur, et contra aquilonem vergens, sinu Oceani excipitur.



CAP. XXIX.---De Gallia.---Gallia Belgica. Francia. Francus rex. Gallia Lugdunensis, Comaga, Togata. Gallia Narbonensis. Aquitania.
[Col. 0130A]

A flumine Rheno est Gallia Belgica, a civitate Belgis dicta. Haec a monte Jovis surgit, et versus aquilonem Britannicum oceanum incidit. Haec et Francia a Franco rege est dicta, qui de Troja cum Aenea veniens, Trojam juxta Rhenum condidit, terram Franciam cognominavit. Hanc versus occidentem excipit Lugdunensis Gallia, quae et Comaga, ob longas comas est dicta, et Togata a longis vestibus-quae versus austrum habet Narbonensem Galliam a civitate Narbona dictam, versus occidentem Aquitaniam ab aquis dictam Rodano et Ligere.



CAP. XXX.---De Hispania.---Hiberus fl. Sex Hispaniae provinciae.

[Col. 0130B] Inde est Hispania ab Hispano rege dicta, prius Iberia, ab Ibero flumine, et Hesperia, ab Hespero rege nominata. Haec versus occasum Oceano terminatur. Sunt in ea sex provinciae: Tarracona, Carthago, Lusitania, Galatia, Betica, Tinguitania a praecipuis civitatibus dictae.



CAP. XXXI.De Britannia.---Britannia, Anglia, Hibernia. Tanatos terra serpentes perimens. Isole, Orcades, Scotia, Chile. Mare congelatum.

Contra Hispaniam versus occasum sunt in Oceaho hae insulae: Britannia, Anglia, Hibernia, Tanatos, cujus terra, quovis gentium portata, serpentes perimit. Isole in qua fit solstitium. Orcades triginta tres. Scotia, Chile cujus arbores nunquam folia deponunt, et in qua sex mensibus, videlicet aestivis, [Col. 0130C] est continuus dies, sex bibernis continua nox. Ultra hanc versus aquilonem, est mare congelatum, et frigus perpetuum. Europam perambulavimus. Ad Africam transmigremus.



CAP. XXXII.---De Africa.---Libya. Paratonium civitas. Montes Catabachmonii. Arae Philenorum. Cyrenaica, Cyrene. Pentapolis. Tripolis. Bisace. Heusis. Carthago. Carthaginis descriptio. Getulia. Numidia. Hypone. Mauritania. Stiffia. Caesaria. Tingitania.

Africa ab Apher uno ex posteris Abrahae est dicta. Haec in oriente Indii fluminis surgit, et per meridiem vergens in occidentem tendit. Hujus prima provincia est Libya, a regina ejusdem nominis dicta. Haec a Paratonio civitate et montibus Carabachmoniis initium sumit, et in aris Philenorum finitur. [Col. 0130D] De hac Libycum mare dicitur. Inde est Cyrenaica a civitate Cyrene nominata; sed a regina ejusdem nominis constructa, et dicta. Haec et Pentapolis a quinque civitatibus est dicta. Scilicet Berenice, Arsinoe, Ptolemaide, Apollinea, Cyrene, a propriis conditoribus ita dictae. Inde Tripolis a tribus civitatibus dicta, quae sunt Occasa, Berete et Leptis magna. Post hanc Bisace, a duabus urbibus dicta, id est Adromeus et Bizantium. Deinde est Heusis, in qua est magna Carthago a Didone, quae et Elisa, constructa, et Carthada, a Cartha oppido nominata. Sed a Romanis deleta et denuo reaedificata Carthago est appellata. Hujus muri latitudo fuit septem et decem cubitorum. Post hanc est Getulia. Inde Numidia, in qua regnavit Jugurtha. In hac est civitas [Col. 0131A] Hippone, in qua fuit Augustinus episcopus. Inde est Mauritania, a nigredine dicta. In hac est provincia Stiffensis a Stiffi oppido. Alia Caesariensis, a civitate Caesaria dicta. Tertia Tingitania a civitate Tingi nuncupata.



CAP. XXXIII.---De Aethiopia.---Saba. Garamantes. Fons apud Garamantes. Troglodita. Gades. Gaditanum mare. Atlanticum mare. Astrologia ubi descripta.

Versus meridiem vero est Aethiopia, ab Ethan dicta, una in Oriente, in qua est Saba urbs, de qua fuit illa regina quae ad Salomonem venit, altera in occidente. Inter quas sunt Garamantes, a Garama civitate dicti. Apud quos est fons tam frigidus diebus, ut non bibatur; tam fervidus noctibus, ut non tangatur. Quibus versus orientem cohabitant Troglodytae, [Col. 0131B] qui celeri cursu feras capiunt. Intra Aethiopiam sunt maxima loca deserta, ob solis ardorem, et diversi generis serpentia hominibus incognita. Deinde est maximus Oceanus, qui solis calore dicitur fervere ut cacabus. In extremis finibus Africae versus occidentem est urbs Gades, a Phaenicibus constructa, de qua Gaditanum mare dicitur. In ipso vero Oceano est mons Atlas altissimus, unde Atlanticum mare appellatur. Atlas autem erat rex Africae, frater Promethei, a quo mons nomen accepit, quia in eo residens, Astrologiam descripsit, unde et coelum sustinere dicitur. Peragratis Africae finibus, ad insulas maris accedamus.



CAP. XXXIV,---De insulis, et novo, ut dicunt, orbe.--- Cyprus, Paphus, Creta. Mare Adriaticum. Abydos. Hellespontus. Coos. Cyclades. Rodus. Aereus, Colossus septuaginta cubitorum altus. Tenedus. Carpathos. Carpatium mare. Citherea. Delos. Coturnices ubi primum visae. Icaria, Naxos, Melos, Paros. Parium marmor. Lapis Sardius. Cidon, Samos. Fictilia vasa ubi reperta.
[Col. 0131C]

Insulae sunt dictae, quasi in salo sitae. In Mediterraneo mari est Cyprus insula contra Syriam, a Cypro civitate dicta. Haec et paphus, à civitate ejusdem nominis. Creta a Creto rege dicitur, haec et Centapolis, a centum urbibus muncupata. Haec sita est contra Lybicum mare, quod et Adriaticum, ab Adria civitate dicitur. Abydos est insula in Hellesponto, in Europa. Hellespontus ab Helle civitate dicitur. Coos insula Atricae. Cyclades dicuntur, quod in rotundo sint positae. Cyclus enim dicitur orbis. [Col. 0131D] Sunt autem quinquaginta quatuor contra Asiam positae. Harum prima Rhodus a civitate ejusdem nominis dicta ad orientem est posita. In hac fuit olim Aereus colossus septuaginta cubitorum altus. Tenedus ad septentrionem ejus posita, a civitate Tene, et ejus constructore ejusdem nominis dicta. Carpathos ad meridiem ipsius contra Aegyptum posita. Unde et Carpatium mare, et Carpatiae naves. Cytheraea ad occasum est sita, a Cithero monte dicta. Haec et Porphyris dicitur. Delos in medio Cycladum sita, a civitate ejusdem nominis dicta. Haec tempore diluvii sub Ogygio facto primum apparuit, unde et Delos nomen accepit, quia delos manifestum sonat. Haec et Ortyga ab Ortygometis, id est [Col. 0132A] coturnicibus, quae primum ibi visae sunt. Icaria insula a puero Cretensi naufrago est dicta, a qua Icarium mare dicitur. Naxon insula Dionysii, qui et Bacchus. Melos, quae et Storia, rotunda insula. Paron a civitate ejusdem nominis dicta, a Paro Jasonis nepote constructa. Haec gignit marmor candidissimum, quod Parium dicitur, et Sardium lapidem. Cidon est insula: in hac mastix nascitur. Samos insula a Samo civitate dicta, in Aegaeo est mari sita. De hac fuit Sibylla, et Phythagoras. In hac fictilia vasa sunt reperta.



CAP. XXXV.---De Sicilia.---Trinacria dicta a tribus montibus. Aetna mons. Scylla. Charybdis Comaedia ubi inventa. Vulcaniae. Staechades.

Sieilia a Siculo rege dicitur. Italia dicta. Prius [Col. 0132B] Sycania, a Sycano rege cognominata, contra Italiam sita. Haec et Trinacria, a tribus montibus dicitur. In hac est mons Aethna cujus sulfurea exaestuant incendia. In hujus freto est Scylla et Charybdis. In hac erant olim cyclopes. In hac inventa est comoedia. Eoliae insulae ab Eolo rege dicta juxta Siciliam positae. Hae et Vulcaniae, quia incendio sunt plenae. Sunt vero novem Staechades insulae contra Massiliam sitae.



CAP. XXXVI.---De Sardinia.---Fontes calidi caecitatem furibus inferentes. Corsica, Cyrene, Ebosus, Colubria. Insulae Baleares. Fundae ubi inventae. Gorgodes insulae. Hesperides. Aurea poma. Mare concretum. Meroe, Syene. Perdita insula.

Sardinia a Sardino rege, Herculis filio, dicta, contra Numidiam est sita. In hac nec serpentes, [Col. 0132C] nec lupi gignuntur. In ea est solifuga animal ut aranea, morsu homines perimens. In ea est et herba similis apiastro, quae comedentibus rictus contrahit, et quasi ridentes interimit. In hac sunt fontes calidi, infirmis medelam, furibus inferentes caecitatem. Corsica, a Corsa muliere dicta, contra Liguriam sita: quae primitus taurum suum quaesitura illuc venit, et referens loci fertilitatem, a Liguribus inhabitari coepit. Haec et Cyrene a Cyrino Herculis filio est dicta, quia ab eo est inhabitata. Ebosus insula contra Hispaniam. Hanc fugiunt serpentes. Ibi est et Colubria plena serpentibus. Ibi et Baleares insulae. In his inventae sunt fundae. Gorgodes insulae in Oceano juxta Atlantem. In his olim habitaverunt [Col. 0132D] Gorgones. Juxta has Hesperides, ab Hesperia civitate dictae. In his oves albis velleribus abundabant, quae ad purpuram optime valebant. Unde dicitur fabulose aurea mala habuisse. Miclon enim dicitur ovis Graece. Inter has fuit illa magna, quae Platone scribente cum populo est submersa, quae Africam et Europam sua magnitudine vicit, ubi nunc est Concretum mare. Meroe insula est in Nilo flumine, in capite Aethiopiae, in qua absumitur umbra in aestate. In hac est lignum ebenum, juxta quam est civitas Syene, in qua est puteus a philosophis factus, sexaginta cubitorum altus: in cujus fundum splendet sol recto radio in mense Junio. Est quaedam Oceani insula dicta Perdita, amaenitate et fertilitate omnium rerum prae cunctis terris longe praestantissima, [Col. 0133A] hominibus ignota. Quae aliquando casu inventa, postea quaesita non est inventa, et ideo dicitur Perdita. Ad hanc fertur Brandanus venisse.



CAP. XXXVII.---De inferno. Insulas circumivimus, nunc inferna etiam petamus. De nominibus inferni. ---Acheron, Styx, Phlegeton.

Infernus ideo dicitur infernus, quia inferius est positus. Sicut enim terra est in medio aere: ita est infernus in medio terrae. Unde et novissima terra dicitur. Est autem locus, igne et sulphure horridus, inferius dilatatus, superius coangustatus. Hic lacus vel terra mortis dicitur, quia animae illuc descendentes veraciter moriuntur. Hic et stagnum ignis dicitur, quia ut lapis mari, ita animae illi immerguntur. Hic terra tenebrosa vocatur, quia fumo et [Col. 0133B] foetoris nebula obscuratur. Hic terra oblivionis nuncupatur, quia sicut ipsi obliti sunt Dei, ita eorum obliviscitur Deus misereri. Hic dicitur Tartarus ab horrore, et tremore, quia ibi est fletus et stridor dentium (Matth. VIII). Hic et gehenna, id est, terra ignis nominatur. Ge enim terra dicitur, cujus ignis noster ignis umbra esse dicitur. Hujus profunditas et recessus dicitur Erebus, draconibus et igneis vermibus plenus. Hic patens os dicitur, et barathrum, quasi atra vorago. Hujus loca fetorem exhalantia dicuntur Acheronta, id est spiracula immundos spiritus emittentia. Hic est Styx quod Graece sonat tristitia. Dicitur et Phlegeton, qui est fluvius infernalis, ob vicinitatem ignis, et sulphuris, fetore et ardore horribilis. Sunt et alia multa loca, sive in [Col. 0133C] insulis poenalia, aut frigore et vento saeve horrentia, aut igne et sulphure jugiter ferventia. Ignea inferni loca inspeximus, ad refrigerium aquarum confugiamus.



CAP. XXXVIII.---De Aqua.

Aqua, quae secundum elementum ponitur, ab aequalitate dicitur, unde et aequor, quod sit plana. Haec in mari colligitur, in flumina diffunditur, in fontes dividitur, per amnes connectitur, per terras dissipatur, per aera attenuatur. Totam terram cingit, omnes regiones, et provincias dividit. Hujus immensa profunditas dicitur abyssus, quasi abest fundus, habet tamen fundum, quamvis nimis profundum



CAP. XXXIX.---De Oceano.
[Col. 0133D]

Oceanus dicitur, quasi ocior annis, vel quasi zonarum limbus. Quinque enim zonas mundi in modum limbi ambit.



CAP. XL.---De aestu maris.

Aestus Oceani, id est, accessus et recessus lunam sequitur, cujus aspiratione retro trahitur, ejus impulsu refunditur. Quotidie autem bis affluere et remeare videtur. Cum luna crescente crescit, cum decrescente decrescit; cum luna est in aequinoctio, majores Oceani fluctus surgunt, ob vicinitatem lunae; cum in solstitio, minores, ob longinquitatem ejus. Per decem et novem annos ad principia motus, et paria incrementa, ut luna revertitur.



CAP. XLI.---De voragine.---Quomodo fiat vorago.
[Col. 0134A]

Ampotis quoque, id est vorago, in Oceano in exortu lunae majori aestu fluctus involvit et revomit. Haec autem vorago, quae totas aquas et naves absorbet et revomit, hinc fit: est in terra abyssus profundissima, de qua scribitur: Rupti sunt omnes fontes abyssi magnae (Gen. VII). Et juxta hanc sunt cavernosa loca, et speluncae late patentes. In his venti de spiramine aquarum concipiuntur, qui et spiritus procellarum dicuntur. Et hi suo spiramine aquas maris, per patentes terrarum cavernas, in abyssos abstrahunt et ea exundantes iterum magno impetu repellunt.



CAP. XLII.---De terraemotu.---Quomodo fiant terraemotus.
[Col. 0134B]

De his ventis fit et terrae motus. Nam venti concavis locis inclusi dum erumpere gestiunt, terram horribili fremore concutiunt, eamque tremere faciunt.



CAP. XLIII.---De Hiatu.---Causa hiatuum terrae Tremor terrae quid, hiatus quid? Cur Sicilia flammas evomat, et arenas, ac lapides egerat. Scyllaeorum canum latratus unde.

Hinc etiam fit terrae hiatus, dum loca cava, et continuis aquis frigida, ventis conclusa rumpuntur, et introrsus cadentia in hiatum aperiuntur, de quibus et multae civitates devoratae leguntur. Hoc est autem in terra tremor, quod in nube tonitruum. Hoc hiatus, quod ibi fulmen. Fiunt autem cum terrae motu inundationes maris, eodem scilicet spiritu [Col. 0134C] infusi, vel residentis sinu recepti. Inde tellus Siciliae, quia cavernosa, et sulphure et bitumine strata, ventis pene tota et ignibus patet. Spiritu introrsus cum igne concertante, multis saepe locis fumum, vel vapores, vel flammas eructat, vel etiam vento acrius incumbente arenarum lapidumve moles egerit. Inde montis Aethnae ad exemplum gehennae ignium tam diutinum durat incendium, quod insularum Aeolidum dicitur undis nutriri, dum aquarum concursus spiritum in imum profundum secum rapiens, tandiu suffocat, donec venis terrae diffusus fomenta ignis accendat. Huic Scyllaei canes latrare finguntur, dum procul navigantes undarum fremore terrentur, quas sorbente voragine collidit aestus.

[Col. 0134D] Simili de causa in aliis etiam terris incendium surgit, et gehennam praeostendit.



CAP. XLIV.---De frigore.---Cur extremae Oceani partes perpetuo frigore horreant.

Sicut calor de igni, ita frigus de aqua nascitur, unde extremae partes Oceani rigido gelu, et perpetuo frigore horrent, quia calore solis carent. Pars autem Oceani, quae medium orbem dividit ideo calore jugiter fervet, quia solem continuo supra se habet.



CAP. XLV.---De Aquis dulcibus et salsis

Oceanus fluviorum occursu non augetur, quia fluenta dulcia partim salsis vadis consumuntur, vel ventis, vel vapore solis abripiuntur, partim per occultos meatus in suos amnes revertuntur. Idcirco [Col. 0135A] perdurat salsus, tot fluminibus, ac pluviis irrigatus, quia exhausto a sole dulci tenuique liquore, quem facilius ignea vis trahit, omnis asperior, crassiorque linquitur. Ideo summa maris unda est dulcior, profunda amarior; lunae vero alimentum est in dulcibus aquis, solis vero in amaris.



CAP.---XLVI.---De Mari Rubro.---Mare unde dictum.

Mare Rubrum de Oceano exit, sed roseum colorem de terra trahit, quae tota sanguineo colore rubet, ac vicina littora inficit. Mare dicitur, quod sit amarum. Hoc per venas terrae occulto meatu discurrit, amaritudinem in terra deponit, dulce in fontibus erumpit. In seipsum tandem refluit, ut scribitur: Ad locum unde exeunt flumina revertuntur, ut [Col. 0135B] iterum fluant. Omnia flumina intrant mare.



CAP. XLVII.---De gemina aquae natura.---Cur mare non redundet. Cur fontes in aestate frigidi, in hieme vero calidi.

Dicitur tamen, quod aqua natura sit duplex, scilicet salsa et dulcis. Salsa maris est gravior, dulcis fontium et fluminum est levior. Et cum legatur quod Dominus fontem in paradiso produxit, et in quatuor flumina dividens totam terram in quatuor partibus mundi rigare praecepit, dicitur quod eruptio fontium omnium, vel fluviorum dulcis aquae de illo fonte, vel fluviis decurrat, et in matricem abyssum ejusdem fontis refluat. Quae licet universa mare influat, amaris tamen aquis non commiscetur. Sed ut puta levis super graves aquas labitur, et in occultum suum cursum revertitur. Hinc est quod mare non [Col. 0135C] redundat, cum omnia flumina in illud intrent. Sic et suprema maris unda non est adeo amara quam ea quae in imo est posita.

Quod fontes sunt in hieme calidi, in aestate autem frigidi baec causa est: in aestate calor aeris repellit frigus in terram, et inde fit aqua frigida; in hieme vero frigus aeris pellit calorem in terram, et inde fit aqua calida.



CAP. XLVIII.---De Aqua calida.

Et cum omnis aqua sit dulcis, aut salsa, videndum unde quaedam erumpat calida, vel putida. Sunt quidam specus subterranei naturaliter sulphure pleni. In his cum ventus concipitur, ejus afflatu sulphur accenditur, quod incendium etiam eructant [Col. 0135D] quaedam loca ut fit in Sicilia. Cum ergo aqua per haec ignea loca currit, calorem et putorem inde trahit, et si prope hunc locum erumpit, flammivoma ebullit. Si autem longius recesserit, vix tepescit, deinde penitus frigescit.



CAP. XLIX.---De mortiferis aquis.

Sunt alia loca serpentibus plena, qui viciniam veneno inficiunt, quae dum de terra exsurgit, bibentes interimit, ut fons Styx facit.



CAP. L.---De mari Mortuo.---Bituminis natura.

Quod aqua maris Mortui a ventis non movetur, et in se nihil vivere patitur, fit ex fontibus bituminis, quibus aedificata est Babel turris. Bituminis autem natura resistit aquae, et non dividitur, nisi menstruo sanguine.



CAP. LI.---De animalibus aquarum.---Cur aves in aere volent. Amphibiae.
[Col. 0136A]

Pisces et Aves in aquis ideo commorantur, quia de his facta leguntur. Quod autem aves in aere volant, et in terra habitant, ideo fit quia aer est humidus ut aqua, et terra est aquae permista. Quod vero quaedam animalia de terra creata, in aquis possunt morari, ut sunt crocodili et hippopotami, hoc ideo fit quod aqua est valde terrae permista.



CAP. LII.---De signis in mari prognosticis.

Cum in nocturna navigatione scintillat ad remos, tempestas erit. Et dum Delphini undis saepius exsiliunt, quo illi feruntur inde ventus exsurget et inde nubes undis excussae coelum aperiunt.

De profundis aquarum emergamus, et scriptoria [Col. 0136B] penna in aera suspendamur.



CAP. LIII.---De aere.---Daemones in aere commorantur.

Aer est omne quod inani simile, a terra usque ad lunam conspicitur, de quo vitalis spiritus hauritur. Et quia est humidus, ideo in eo volant aves: ut in aqua natant pisces. In hoc commorantur daemones, cum tormento diem judicii praestolantes. Ex quo sibi corpora sumunt dum hominibus apparent.



CAP. LIV.---De ventis.---Ventus quid?

De hoc procreantur venti. Ventus enim est aer commotus, et agitatus. Et nihil aliud quam aeris fluctus qui in duodecim dividitur; et quisque proprium vocabulum sortitur, de quibus quatuor sunt cardinales illorum collaterales.



CAP. LV.---De cardinalibus ventis.---Septentrio, subsolanus, auster. Quare australes venti majores creant tempestates. Aura, Altanus.
[Col. 0136C]

Primus cardinalis septentrio, qui et Aparctias, faciens frigora, et nubes. Hujus dexter Circius, qui et Thracius, faciens nives et grandinem. Ejus sinister Aquilo, qui et Boreas, constringens nubes.

Secundus cardinalis subsolanus, qui et Apeliotes, temperatus. Cujus dexter Vulturnus, qui et Calcias, cuncta desiccans. Ejus sinister Eurus, nubes generans.

Tertius cardinalis Auster, qui et Notus, humorem, calorem, atque fulmina gignens. Hujus dexter Euroauster, calidus. Hujus sinister Euronotus, temperatus. Australes venti faciunt majores tempestates, [Col. 0136D] quia ex humili flant in mari

Quartus cardinalis Zephyrus, qui et Favonius hiemem resolvens, floresque producens. Hujus dexter Africus, qui et Lybs, tempestatem, tonitrua generans et fulmina. Ejus sinister Corus, qui et Argestes in oriente nubila, in India faciens serena.

Extra hos sunt duo venti, Aura, et Altanus. Aura in terra, Altanus in pelago.



CAP. LVI.---De Nubibus.---Nubes quomodo nascantur. Nubes unde dictae.

Venti suo spiramine aquas in aera trahunt, quae conglobatae in nubes densantur. Dicuntur autem nubes quasi nimborum naves. Quibus dum venti inclusi erumpere nituntur magno murmure concrepant, [Col. 0137A] et nubibus collisis ignem terribilem excutiunt.



CAP. LVII.---De tonitruo et fulminibus.

Strepitus ergo nubium et ventorum est tonitruus. Ignis inde excussus est fulgur; qui ignis ideo quaecunque tangit penetrat, quia est subtilior nostro igne, et magna ventorum vi impellitur. Ab Aquilone fulgur, et ab Euro tonitruus tempestatem, et ab Austro flatus aestumque portendit.



CAP. LVIII.---De Iride.---Iris quomodo fiat.

Arcus in aere quadricolor ex sole et nubibus formatur dum radius solis cavae nubi immissus repulsa acie in solem refringitur. Sicut dum sol in vas aqua plenum fulget, splendor in tecto redditur. De coelo igneum, de aqua purpureum, de [Col. 0137B] aere hyacinthinum, de terra colorem gramineum trahit.



CAP. LIX.---De pluvia.---Quomodo fiat pluvia. Pluvia, nymbus.

Imber ex nubibus descendit; dum enim guttulae in majores guttas coeunt, aeris amplius natura non ferente, non vento impellente, non sole dissolvente, ad terras dilabuntur.

Lenta autem, et jugis defluxio pluvia; repentina, et praeceps nymbus in nubibus vocatur. Quae, licet de amaris aquis maris sit hausta, de solis igne in aere decocta dulcescit, ut marina aqua humo infusa dulcem saporem sumit.



CAP. LX.---De grandine.---Grandinis generatio.

[Col. 0137C] Stillae pluviae ventis et frigore congelatae in aere coagulantur, et in lapillos grandinis mutantur.



CAP. LXI.---De nive.---Nix quomodo fiat.

Nix aquae vapore nondum densato in guttas, sed gelu praeripiente, formatur, quae in alto mari non cadit.



CAP. LXII.---De rore.---Unde ros veniat. Pruina.

Ros de aere venit, quando aquis gravatus rigore noctis et lunae splendore distillat. Si vehementius est frigus noctis, ros in pruinam albescit.



CAP. LXIII.---De nebula.---Unde nebula fiat.

Nebula fit, dum humidae exhalationes vaporaliter in aera trahuntur, vel radiis solis ad terram repellunt



CAP. LXIV.---De fumo.---Qualis lignorum resolutio fiat in igne. Fumus cur amarus.
[Col. 0137D]

Fumus etiam ascendit de aqua. Omne namque corpus constat ex quatuor elementis. Lignum autem est corpus, quod igni injectum, ignis materies, quae ei inest, ardet. Terrae vero materies uritur in cinerem. Aeris et aquae materies per fumum evanescit in aerem.

Ideo autem est amarus, quia natura aquae est salsa, sive quia terrae permista.



CAP. LXV.---De igniculis.

Quod in nocte videntur stellae cadere, non sunt stellae, sed igniculi, a flatu ventorum ab aethere in aerem tracti, et mox in madido aere exstincti.



CAP. LXVI.---De pestilentia.---Unde nascatur pestilentia aeris et ubi. Ignis unde dicatur.
[Col. 0138A]

Pestilentia nascitur aere siccitate, vel calore, vel tempestate corrupto, qui spirando vel edendo perceptus, luem, mortemque generat. Hoc totum quod dixi infra lunam fit in aere, superius vero semper serenum existit.



CAP. LXVII.---De igne.---Angelorum corpora ignea sunt.

Ignis quartum elementum scribitur, quasi non gignis dicitur. A luna usque ad firmamentum extenditur. Is tantum est aere subtilior, quantum aer aqua tenuior, aqua terra rarior. Hic et aether, quasi purus aer dicitur, et perpetuo splendore laetatur. De hoc angeli corpora sumunt, cum ad homines missi [Col. 0138B] veniunt.



CAP. LXVIII.---De planetis.---Unde planetae dicantur. Motus planetarum anomalus.

In hoc septem stellae singulis circulis contra mundum feruntur, et ob vagum cursum planetae, id est, erraticae nominantur. Hae immensa celeritate firmamenti, ab oriente in occidentem rapiuntur; tandem naturali cursu contra mundum ire comprobantur, sicut musca si in rota molendini circumferretur, ipsa tamen proprio motu contra revolutionem ejus ire videretur. Hae nec inferius nec superius propter obliquitatem signiferi vagantes, radiis autem solis praepeditae, anomalae, vel retrogradae, vel stationariae fiunt.



CAP. LXIX.---De luna.---Luna cur proprium lumen non habeat. Nubecula in luna unde. Proprius lunae motus. Signa prognostica tempestatum in luna.
[Col. 0138C]

Luna est primus planetarum, et minima stellarum. Sed ideo major caeteris videtur quia proxima terrae in primo circulo fertur. Hujus corpus est globosum, natura igneum, sed aqua permistum, unde et proprium lumen non habet. Sed in modum speculi a sole illuminatur. Et ideo luna, quasi lucina, id est, a luce nata, nominatur. Quod autem quasi nubecula in ea videtur, ex aquae natura creditur. Dicitur enim, si aqua permista non esset, terram ut sol illustraret. Imo ob vicinitatem maximo ardore vastaret. Globus namque ejus multo terra est amplior Licet ob altitudinem circuli sui vix videatur modi fundo major. Luna ea parte lucet qua soli est opposita. [Col. 0138D] Ea autem parte est obscura qua a sole aversa est, a sole vero longius remota licet tota sit, tamen crescit, nec minuitur, sed objectu terrae, lumine quod a sole accipit viduatur. Haec licet quotidie violentia firmamenti ab oriente in occidentem feratur, tamen contra mundum nitens, omnia zodiaci signa, viginti septem diebus pervagatur. Circulum autem suum decem et novem annis perambulare affirmatur. Luna quarta, si rubeat quasi aurum, ventos ostendet; si in summo corniculo maculis nigrescit, pluvium mensis exordium. Si in medio, plenilunium serenum.



CAP. LXX.---De Mercurio.---Motus ejus.

Secundus planeta est Mercurius, qui et Stilbon, forma globosus, natura igneus; lunam magnitudin [Col. 0139A] vincens, lumen a sole accipiens, signiferum trecentis triginta novem diebus percurrens.



CAP. LXXI.---De Venere.---Motus ejus.

Tertius planeta est Venus, Aurorae et Zephali filius, qui et hesperus, lucifer et vesper, rotundus, igneus, contra mundum nitens, ut Mercurius signiferum percurrit trecentis quadraginta octo diebus.



CAP. LXXII.---De sole.---Sol unde dictus. Magnitudo solis. Motus solis. Cur aestate dies longiores, hieme breviores.

Quartus planeta sol, vel Phoebus, inde dictus, quod solus luceat caeteris stellis obscuratis, vel quod sit super omnia lucens. Forma sphaericus, natura igneus, magnitudine octies terram vincens, omnibus stellis lumen praebens. Hic ab oriente in occidentem [Col. 0139B] impetu firmamenti fertur, sed contra mundum nitens, per totum zodiacum, trecentis sexaginta quinque diebus graditur. Circulum autem suum viginti octo annis perambulare creditur. Hujus praesentia diem, absentia vero ejus efficit noctem. Sicut enim tota die supra terram, sic tota nocte lucet sub terra. Aquilonarem partem coeli peragrans facit nobis longos dies et aestatem, australem vero percurrens, inducit nobis breves et hiemen.



CAP. LXXIII.---De signis solis prognosticis.

Sol in ortu suo maculosus, vel sub nube latens pluvialem diem praesagit; si palleat, tempestuosum; si concavus videtur, ita ut medio fulgens radios ad austrum et ad aquilonem emittat, tempestatem humidam et ventuosam; si pallidus in nigras nubes [Col. 0139C] occidat, aquilonem ventum.



CAP. LXXIV.---De Marte.---Motus ejus.

Quintus planeta est Mars, qui et Pyrois, globosus, igne fervidus. Percurrit signiferum duobus annis.



CAP. LXXV.---De Jove.

Sextus planeta est Jupiter, rotundus, temperatus, zodiacum peragrans duodecim annis.



CAP. LXXVI.---De Saturno.---Motus ejus.

Septimus planeta est Saturnus, qui et Phaeton, filius Solis. In cujus exortu post triginta annos, qui imaginem de aere fuderit, loqui verum hominem probabit. Sphaericus, gelidus; contra mundum vero superiorem gradiens, signiferum triginta annis percurrens. [Col. 0139D] Omnes autem post quingentos, et triginta duos annos circulos suos peragunt, et eosdem ut prius repetunt.



CAP. LXXVII.---De Absidibus planetarum.

A terrae centro absides [], id est circuli planetarum, altissimae sunt, Saturno in scorpione, Jovi in virgine, Marti in leone, soli in geminis, Veneri in sagittario, Mercurio in capricorno, lunae in ariete, mediis omnium partibus, et e contrario ad terrae centrum humillime, atque proxime.



CAP. LXXVIII.---De coloribus planetarum.

Suus cuique color est: Saturno candidus, Jovi clarus, Marti igneus, Lucifero candens, Vespero refulgens, Mercurio radians, lunae blandus, soli ardens. Mutant autem colores a propinquis circulis; [Col. 0140A] nam frigidior in pallorem, ardentior in ruborem, ventuosus in horrorem a terra in obscuritatem.



CAP. LXXIX.---De via planetarum.

Signifer, id est circulus duodecim signorum dividitur in duodecim partes perlatum, sub his feruntur septem planetae. Sol sub mediis tantum duobus; luna per totam latitudinem; Venus excedens eum binis partibus; Mercurius sub octo partibus, duabus in medio, quatuor supra, duabus infra; Mars sub quatuor medius, Jovis sub media, et super eam duabus; Saturnus sub duabus mediis ut sol.



CAP. LXXX.---De sono planetarum.---Cur sonus planetarum a nobis non exaudiatur. Musica.

Hi septem orbes cum dulcisona harmonia volvuntur, ac suavissimi concentus eorum circuitione efficiuntur. [Col. 0140B] Qui sonus ideo ad nostras aures non pervenit, quia ultra aerem fit, et ejus magnitudo nostrum angustum auditum excedit. Nullus enim sonus a nobis percipitur, nisi qui in hoc aere efficitur. A terra autem usque ad firmamentum coelestis musica mensuratur, ad cujus exemplum nostra inventa affirmatur.



CAP. LXXXI.---De coelesti musica.---Proportiones planetarum. Cur philosophi novem Musas finxerint.

In terra namque si in luna A, in Mercurio B, in Venere C, in sole D, in Marte E, in Jove F, in Saturno G ponitur, profecto mensura musicae invenitur, unde a terra usque ad firmamentum septem toni reperiuntur. A terra usque ad lunam est tonus, a luna usque ad Mercurium, semitonium; a Mercurio usque ad Venerem, semitonium; inde usque ad solem, [Col. 0140C] tria semitonia. A sole ad Martem tonus, inde ad Jovem, semitonium; inde ad Saturnum semitonium; inde ad signiferum tria semitonia. Quae simul juncta septem tonos efficiunt. Tonus autem habet quindecim millia sexcenta viginti quinque milliaria. Semitonium vero septem millia et octingenta duodecim milliaria, et semiss. Unde et Philosophi novem Musas finxerunt, quia a terra, usque ad coelum consonantias novem deprehendunt, quas homini naturaliter insitas invenerunt.



CAP. LXXXII.---De homine microkosmo.

Sicut enim hic mundus septem tonis, et nostra musica septem vocibus distinguitur, sic compago nostri corporis septem modis conjungitur, dum corpus [Col. 0140D] quatuor elementis, anima tribus viribus copulatur, quae Musica arte naturaliter reconciliatur. Unde et homo , id est minor mundus dicitur, dum sic consono numero coelesti musicae par cognoscitur.



CAP. LXXXIII.---De mensura, sive planetarum distantia.

A terra autem usque ad lunam sunt duodecim millia et sexcenta stadiorum, quod sunt quindecim millia sexcenta et viginti quinque milliaria. A luna ad Mercurium septem millia octingenta duodecim milliaria et semiss. Inde ad Venerem tantum. Inde ad solem viginti millia tria quadringinta septem et triginta et semiss. milliar. A sole ad Martem quindecim millia sexcenta et triginta mil. Ad Jovem septem [Col. 0141A] millia octingenta duodecim mil. et semiss. Inde ad Saturnum tantum. Inde ad firmamentum viginti tria millia quadringenta trigenta septem et semisse mil.

Sunt itaque a terra usque ad coelum milliaria centum millia, et novem millia, et trecenta septuaginta quinque milliaria.

Ignem per globos planetarum transcendimus; nunc coelestia penetremus.



CAP. LXXXIV.---De coelo.---Coelum unde dictum. Prognostica tempestatum e coeli specie.

Coelum dicitur, quasi casa ilios [ ], id est domus solis; quasi vas coelatum, quia est stellis insignitum. Est autem coelum subtilis igneaeque naturae, rotundum, et a centro terrae aequis spatiis [Col. 0141B] undique collatum. Unde et convexum mediumque undique cernitur, et inenarrabili celeritate quotidie circumagitur.

Coelum si vespere rubet, serenum diem.

Si mane, tempestuosum significat.

Duae sunt januae coeli, oriens, qua sol exit;

occidens qua sol intrat.



CAP. LXXXV.---De climatibus.

Climata, id est plagae coeli sunt quatuor:

orientalis ab ortu;

solstitialis ad brumalem;

australis inde ad occasum brumalem;

occidentalis ex hinc usque ad solstitialem,

septentrionalis ab occasu solstitialis ad ortum ejusdem.



CAP. LXXXVI.---De plagis.---Adae nomen e quatuor plagis mundi compositum est .
[Col. 0141C]

Oriens ab ortu solis,

occidens ab occasu ejus vocatur;

meridies quasi medidies dicitur.

Septentrio autem a septem stellis appellatur. Trion dicitur bos, quasi terion; inde septentriones, quasi septem teriones, id est boves. Hae plagae Graece , , , dicuntur, de quibus nomen Adam, qui est minor mundus, componitur.



CAP. LXXXVII.---De firmamento.

Superius coelum dicitur firmamentum, eo quod sit inter medias aquas firmamentum. Hoc et forma sphaericum, natura aqueum, stellis undiqueversum [Col. 0141D] ornatum. Est autem ex aquis instar glaciei in modum chrystalli solidatum; unde et firmamentum dicitur.



CAP. LXXXVIII.---De axe.

In hoc sunt duo poli a poliendo dicti: unus borealis, quia nobis semper videtur; alter australis, qui nunquam a nobis cernitur, quia in divexo orbis positi terrae tumore impedimur. In his coelum ut rota in axe volvitur.



CAP. LXXXIX.---De stellis.---Cur stellae in die non appareant. Stellae unde sic dictae. Differunt stella, sidus et astrum.

Coelum est undique stellatum; sed ideo in die non apparent, quia fulgore solis victae latent, sicut sol nube tectus non lucet. Stella quasi stans luna. Stant [Col. 0142A] enim stellae firmamento infixae, et non cadunt eo mira celeritate currente. Una autem dicitur stella, multae simul astrum vel sidus.



CAP. XC.---De sideribus.---Sidus unde dicatur.

Sidera dicuntur a considerando, eo quod navigantes, vel itinerantes ea considerent.

Sunt autem stellae omnes rotundae et igneae: quarum dispositio soli Deo est cognita, qui stellas numerat, quarum nomina, signa, potestates, cursus, loca, tempora, solus novit. Sapientes vero mundi nomina animalium, vel hominum eis imposuerunt, ut ab hominibus dignosci possint.



CAP. XCI.---De zodiaco.---Unde sit dictus.

In medio firmamenti sunt duodecim signa per transversum disposita, aequaliter per circuitum distincta. [Col. 0142B] Horum dispositio dicitur Graece zodiacus, latine signifer, eo quod fert signa quae animalium habent nomina. enim dicitur animal.



CAP. XCII.---De ariete.---Quare aries pro signo ponatur.

Primum signum zodiaci est aries, exstans ex pluribus stellis, secundum fabulam is qui aureo vellere Phryxum et Hellen trans mare ad Colchos vexit, quare inter sidera translatus est. Pro signo autem ponitur, quia sicut aries, tota aestate in latere dextro ac tota hieme in sinistro cubat. Sic sol sub illo signo gradiens dextram coeli partem perambulat.



CAP. XCIII.---De tauro.

Secundum signum est taurus, ob id quod Jupiter in raptu Europae in taurum est versus, et inter sidera [Col. 0142C] translatus. Ob significationem autem quod sol sub illo signo positus radios suos, ut cornua fortius exerit, et terram arabilem reddit.



CAP. XCIV.---De geminis.

Tertium sunt gemini, scilicet Castor et Pollux, filii Jovis, a Troja reversi inter sidera translati. Pro signo autem ponuntur, quia sol sub hoc signo duobus diebus amplius, quam sub aliis moratur.



CAP. XCV.---De cancro.

Quartum est cancer, qui maximus Herculem percussit dum hydram Nereis [f. Lernaeam] occidit, et ideo sidera promeruit. Significat autem, quod sicut cancer retrocedit, sic sol ad illud veniens cursum suum retroflectit.



CAP. XCVI.---De leone.

[Col. 0142D] Quintum est leo, qui maximus ab Hercule occisus inter sidera est translatus. Designat autem quod sicut leo in anteriori parte calidae naturae, in posteriori est frigidae. Ita sol in illo signo Augustum mensem prius facit calidum, ad postremum frigidum.



CAP. XCVII.---De virgine.

Sextum est virgo, scilicet Erigone, filia Icari sacerdotis, inter astra rapta. Ob signum autem ponitur, quia sicut virgo non parit, sic September, illius signi mensis, nil gignit.



CAP. XCVIII.---De libra.

Septimum autem est libra, quam tenet virgo, scilicet Blance vel Justitia, Astraei regis filia, ob aequitatem Justitia dicta, et inter sidera translata. Merita [Col. 0143A] hominum pensat, et in libra Jovi repraesentat. Haec pro superiori virgine ponitur. Signat autem quod soli aequinoctium faciat, cum sub illo signo ambulat.



CAP. XCIX.---De scorpio.

Octavum est scorpius, qui maximus Orionem percussit dum bestias terrae occidit, et ob terrae gratiam astra meruit. Pro signo autem grandinum ponitur, quia illo mense, nempe Novembri, in quibusdam terris crebrius fiunt.



CAP. C.---De sagittario.

Nonum sagittarius est, qui et arcitenens, scilicet Aleon Cretensis, qui scorpionem, qui filium suum rapuit, sagittavit, nec filium tetigit, et ideo sidera meruit. Designat autem crebros fulminum ictus, qui [Col. 0143B] in Decembri contingunt in aliquibus locis. Quod inferiora membra desunt, significat quod tum sol infera petit.



CAP. CI.---De capricorno.

Decimum est capricornus, Jovem parvulum a patre projectum, capra clam aluit; quam ipse postea inter sidera transtulit. Est autem significatio, quod sicut caper altum petit, ita illo tempore sol ad alta coeli conscendit. Quod extrema pars ejus desinit in piscem, designat finem illius mensis esse pluvialem.



CAP. CII.---De aquario.

Undecimum est aquarius scilicet Ganymedes, Troili regis filius, Jovis amasius ab ipso inter astra locatus, et pincerna deorum factus. Significat autem quod [Col. 0143C] solutis nivibus undosum est illud tempus.



CAP. CIII.---De piscibus.

Duodecimum sunt pisces. Cum dii Typhaeum gigantem fugerent in Aegyptum, Venus et Cupido filius ejus versi in pisces latuerunt in aquis. Cumque homines diu pisces devitarent ne forte deos devorarent, illi duo translati sunt in sidera. Designat vero illud tempus esse pluviale.



CAP. CIV.---Hyades.

Hyades dicuntur pluviales. Hya enim Graece est pluvia, unde latine dicuntur suculae, a Suco. Sunt autem septem stellae in fronte tauri.



CAP. CV.---Pleiades.

Pleiades dicuntur, quasi plures. Plion enim est [Col. 0143D] plus. Sunt autem septem stellae in genu tauri. Fuerunt autem filiae Atlantis regis et Plaiae. A patre ergo Atlantides, a matre Pleiades, quasi plaiades; ab insula Hesperides. Hae et Vergiliae dicuntur, quia verno tempore oriuntur. Ex his una fuit Maia, mater Mercurii.



CAP. CVI.---Arctos.

A dextris zodiaci, versus aquilonem sunt haec signa: juxta axem Arcton, scilicet plaustrum, quod sidus et Septentrio et Helicae nominatur. Cujus stellae sole majores traduntur. Fuit autem Calisto, Lycaonis regis filia, a Jove oppressa, sed a Junone in ursam versa. A Jove vero rapta iterum inter astra



CAP. CVII.---Bootes.
[Col. 0144A]

Sequitur sidus bootes, id est custos plaustri, quod et arctophylax. Erat autem Calisto filius, a Jove inter sidera positus.



CAP. CVIII.---Arcturus.

Deinde est arcturus, scilicet plaustrum, quod et Cynosura dicitur. Haec etiam a Jove oppressa, a Junone in ursam versa, a Jove inter astra est translata.



CAP. CIX.---Python.

Inter duo plaustra est serpens Python, quem maximum, Apollo post diluvium Latonae a Junone immissum, occidit, et ob insignem virtutem inter astra transtulit.



CAP. CX.---Corona.

[Col. 0144B] Juxta est corona, a Vulcano facta, a Baccho vero Adrianae Minois et Pasiphaae filiae data, et inter astra locata.



CAP. CXI.---Hercules.

Inde Hercules sidus. Cum gigantes contra deos pugnarent, diis in unam partem coeli venientibus, coelum ruere voluit. Sed Hercules hoc cum Atlante sustinuit, ideo coelum promeruit.



CAP. CXII.---Lyra.

Huic juxta est lyra a Mercurio inventa.



CAP. CXIII.---Cygnus.

Prope hanc cygnus, Jupiter ob amorem Laedae reginae in cygnum est conversus, et inter astra raptus.



CAP. CXIV.---Cepheus.

Huic conjungitur Cepheus rex, et Cassiopaea uxor [Col. 0144C] ejus.



CAP. CXV.---Perseus.

Cui associatur Perseus, filius Jovis, et Danaes, habens juxta se sidus Andromadae uxoris suae, filiae Cephei regis.



CAP. CXVI.---Deltoton.

Quibus admiscetur deltoton, quod et triangulum, videlicet forma Aegypti, quia servavit deos a facie Typhaei.



CAP. CXVII.---Serpentarius.

Juxta quod locatur serpentarius, scilicet Erichthonius qui et auriga, qui primus quadrigam junxit, eo quod serpentinos pedes habuit. Unde et Graece Ophyucus dicitur, enim est serpens.



CAP. CXVIII.---Pegasus.
[Col. 0144D]

Huic juxta ponitur Pegasus, scilicet equus alatus et cornutus, igneum halitum et ferreos pedes habens, a sanguine Gorgonis creatus.



CAP. CXIX.---Delphinus.

Cui jungitur Delphinus, qui Neptuno Amphitritem in conjugium adduxit, et ideo sidera promeruit.



CAP. CXX.---Aquila.

Deinde est aquila; Jupiter in aquilam versus Ganimedem rapuit, quem inter sidera transtulit



CAP. CXXI.---Sagitta.

Huic subest sagitta, ab Hercule Phylocteti data, per quam expugnata est Troja.

[Col. 0145A] A sinistris vero zodiaci versus austrum sunt haec signa.



CAP. CXXII.---Hydra.

Hydra, quae habuit quinquaginta capita, ab Hercule occisa et ob insigne inter sidera translata.



CAP. CXXIII.---Crater.

Super hanc crater, in quo Tagaton, id est summus Deus pastam miscuit, de qua animas fecit, de qua adhuc animae Letheum poculum bibunt, cum corpora intereunt.



CAP. CXXIV.---Corvus.

Super hanc est corvus ab Apolline dilectus et inter astra raptus.



CAP. CXXV.---Orion.

Inde est Orion, qui ab urina natus, inter sidera [Col. 0145B] est translatus. Hujus stellae si fulgent, serenum erit; si obscurentur, tempestas.



CAP. CXXVI.---Procyon.

Juxta hunc Procyon Anicani, quod et Anticanis dicitur, qui canis Orionis fertur, et ob insigne interitum inter sidera locatus.



CAP. CXXVII.---Canicula.

Huic connectitur canicula, quae et Syrius dicitur et ab hac dies caniculares nominantur. Fuit autem canis Erygones filiae Icari sacerdotis, quae dolens patrem necatum, laqueo se suspendit dum eum canis ducatu invenit. Ambo autem sunt inter sidera rapti.



CAP. CXXVIII.---Lepus.

Deinde est lepus, qui a Ganymede agitatus, a Jove inter astra est translatus.



CAP. CXXIX.---Eridanus.
[Col. 0145C]

Sequitur Eridanus fluvius, qui et Padus. Erat autem Phaeton, Phaebi filius, qui currum regere patris inscius, mundum incendit et ideo fulmine Jovis in hoc flumine interiit. Qui in Eridanum mutatus, inter sidera est translatus.



CAP. CXXX.---Cetus.

Cui associatur cetus, quem Perseus occidit dum Andromedam devorare voluit, quem Jupiter ob insigne filii, inter astra locavit.



CAP. CXXXI.---Centaurus.

Juxta hunc est centaurus, scilicet magister Achillis, et ob nimiam virtutem in coelo locatus.



CAP. CXXXII.---Ara.
[Col. 0146A]

Sacrarium etiam, id est altare in quo dii juraverunt, cum Saturnus et Jupiter inter se pugnaverunt.



CAP. CXXXIII.---Argo.

Inde est Argo, videlicet prima navis, apud Argos civitatem a Typheo facta, et in coelum rapta.



CAP. CXXXIV.---Pistrix.

Ad extremum est pistrix sive chimaera, quae bestia capite leo, media capra, draco fuit cauda, a Bellerophonte occisa, et inter sidera translata.



CAP. CXXXV.---Canopus.

Est et canopus sidus Aegypti praeclarum, quod a nobis minime videtur, sicut nec a Trogloditis, juxta Aegyptum Septentrio.

Ex his signis semper dimidia pars super terram, [Col. 0146B] dimidia est sub terra, et pars coeli, quae super terram apparet hemisphaerium vocatur, id est, dimidium coelum.



CAP. CXXXVI.---Lactea zona.---Cur candida sit.

Lactea autem zona ideo candida est, quia omnes stellae fundunt in eam sua lumina.



CAP. CXXXVII.---De cometa

Cometae sunt stellae flammis crinitae, in lactea zona versus aquilonem apparentes, regni mutationem, aut pestilentiam, aut bella, vel ventos, aestus, vel siccitatem portendentes. Cernuntur autem septem diebus, si diutius, octoginta.

Sidera fabulosis involuta, imo polluta perlustravimus. Altius scandentes astra matutina, solemque solis inspiciamus.



CAP. CXXXVIII.---Aqueum coelum.
[Col. 0146C]

Super firmamentum sunt aquae instar nebulae suspensae, quae coelum in circuitu ambire dicuntur, unde et aqueum coelum dicitur.



CAP. CXXXIX.---Spirituale coelum.

Super quod est spirituale coelum, hominibus incognitum, ubi est habitatio angelorum per novem ordines dispositorum. In hoc est paradisus paradisorum, in quo recipiuntur animae sanctorum, hoc est in coelum quod in principio legitur cum terra creatum.



CAP. CXL.---Coelum coelorum.

Huic longe supereminere dicitur coelum coelorum in quo habitat rex angelorum.



LIBER SECUNDUS. Priori libello globum totius mundi oculis corporis repraesentavimus, sequenti jam tempus in quo volvitur, oculis anteponamus.
[Col. 0145]


CAP. I.---De aevo.---Aevum quid sit.
[Col. 0145D]

Aevum est ante mundum, cum mundo, post mundum. Hoc ad solum Deum pertinet, qui non fuit, nec erit sed semper est.



CAP. II.---De Temporibus aeternis.---Angelos ante mundum coepisse.

Tempora aeterna sub aevo sunt, et haec ad archetypum mundum, et angelos pertinent, qui ante mundum esse coeperunt, et cum mundo sunt et post mundum erunt.



CAP. III.---De temporibus mundi.---Similitudo de fine temporis. Tempus unde dicatur et quid sit. Partes temporis.
[Col. 0146D]

Tempus autem mundi est umbra aevi. Hoc cum mundo coepit, et cum mundo desinet. Veluti si funis ab oriente in occidentem extenderetur, qui quotidie plicando collectus, tandem totus absumatur. Per hoc extenduntur saecula, sub hoc currunt universa in hoc mundo posita. Hoc uniuscujusque vita [Col. 0147A] mensuratur. Hoc series dierum, et annorum terminatur.

Tempus autem a temperamento dicitur, et nihil aliud est, quam vicissitudo rerum.

Hocque in atomos, ostenta, momenta, partes, minuta, punctos, horas, quadrantes, dies, hebdomadas, menses, vicissitudines, annos, cyclos, aetates, saecula, dividitur.



CAP. IV.---De atomis

Atomus dicitur insecabile. Est enim minus quam illud quod volat in sole. Est autem minimum temporis spatium, sicut motio palpebrae oculi, quae et ictus oculi dicitur, et est trecentesima septuagesima sexta pars ostenti.



CAP. V.---De ostentis.

[Col. 0147B] Ostentum est, quod aliquid ostendit aspicientibus. Est autem sexagesima pars unius horae, habens in se trecentos septuaginta sex atomos.



CAP. VI.---De momentis.

Momentum est motus siderum, unde et dicitur. Est autem quadragesima pars horae, continens ostentum et dimidium.



CAP. VII.---De partibus.

Partes a partitione zodiaci dicuntur, qui in tricenos dies per singulos menses partitur. Est autem decimaquinta pars horae, continens in se duo momenta et duas partes momenti.



CAP. VIII.---De minutis.

Minutum est minus intervallum in horologio. Est autem decima pars, aliquando quinta horae, habens [Col. 0147C] duo minuta, et dimidium horae.



CAP. XIX.---De punctis.

Punctus autem est parvus transcensus puncti in horologio. Est autem quarta pars in sole.



CAP. X.---De horis.

Hora est terminus cujusque rei. Est autem hora, quandiu stans aqua, a jactu lapidis movetur, et est duodecima pars diei, constans ex quatuor punctis, minutis decem, partibus quindecim, momentis quadraginta, ostentis sexaginta, atomis viginti duobus mil. quingentis et sexaginta. Et dicitur ab horologio, id est certus limes in horologiis temporis.



CAP. XI.---De quadrante.

Quadrans est quarta pars diei habens tres horas, naturalis autem diei horas sex.



CAP. XII.---De die.---Unde dictus dies. Alia diei definitio.
[Col. 0147D]

Dies autem est septima pars hebdomadae vulgaris, continens duodecim horas. Naturalis autem viginti quatuor. Dicitur autem dies a discernendo, eo quod lucem a tenebris discernat. Est autem dies aer sole illustratus; cum enim sol est super terram, est hic dies: cum sub terra est ibi dies.



CAP. XIII.---De longis et brevioribus diebus.

Sol cum aquilonarem partem coeli circuit, nobis in devexo terrae positis, citius surgit et tardius occidit, et ideo longiores dies facit. Cum vero australem perambulat, nobis tardius surgere et citius occidere videtur, quia tamor mediae terrae quae rotunda est [Col. 0148A] visui nostro objicitur, et tunc quidem nobis dies breviores: illi autem parti longissimos facit.



CAP. XIV.---De zodiaci signis, et parallelis solis.

Zodiacus namque ex duodecim signis constans, ab aquilone in austrum porrectus, flexuoso lapsu coelum cingit, sub quo sol incurrens mundum in octo parallelos, id est circulos, dividit, quibus singulis diversum diem facit. Longitudo autem zodiaci in trecentas sexaginta partes secatur, latitudo ejus in duodecim partitur. Partium autem sectio nihil aliud est, quam solis unius diei progressio. Unum ergo quodque signum per duas horas oritur, per duas occidit, et in unoquoque sol triginta diebus immoratur. Qui dum flexuoso draconis meatu sub signis obliqui zodiaci currit, mundum in octo circulos distinguit.



CAP. XV.---De primo circulo.
[Col. 0148B]

Primus circulus ab India versus austrum per mare Rubrum et Africam ad columnas Herculis pervenit. Hercules enim orbem pertransiens, ibi columnas fixit ubi finem mundi esse putavit. In hoc ergo circulo aequinoctiali die medio gnomon, id est radius horologii septem pedum umbram, quatuor pedum longam reddit, dies longissimus quatuordecim horas aequinoctiales habet.



CAP. XVI.---De secundo circulo.

Secundus ab occasu Indiae per Medos vadit et Persas, Arabiam, Syriam, Cyprum, Cretam, Lilybaeum montem Siciliae, et septentrionalia Africae pertingit, umbilicus aequinoctio triginta quinque pedum, [Col. 0148C] umbram viginti tantum pedum reddit. Dies maxima est horarum quatuordecim, et quinta parte unius horae.



CAP. XVII.---De tertio circulo.

Tertius oritur ab Indis Imavo proximis, et per Caspias portas, Taurum, Pamphyliam, Rhodum, Cycladas, Syracusas, Catinam et Gades tendit. Gnomones cunctae umbram trigintaocto unciarum faciunt. Longissimus dies horarum quatuordecim, et dimidia ac trigesima unius horae.



CAP. XVIII.---De quarto circulo.

Quartus ab altero latere Imavi per Ephesum mare, Cycladum, septentrionalia Siciliae, Narbonensis Galliae exortiva, Africae matutina, tendit ad occasum. [Col. 0148D] Gnomon triginta quinque pedum, facit umbram viginti pedum. Longissimus dies habet quatuordecim horas, et tertias duas unius horae.



CAP. XIX.---De quinto circulo.

Quinto circulo ab introitu Caspii maris continentur Bactria, Armenia, Macedonia, Tharentum, Thuscum mare, Baleares, Hispania, Media. Gnomon septem pedum umbram sex pedum reddit. Maximus dies horarum quindecim.



CAP. XX.---De sexto circulo.

Sextus amplectens Caspias gentes, Caucasum, Samothraciam, Illyricos, Campaniam, Etruriam, Massiliam, Hispaniam, Taraconensem, Mediam, et inde per Lusitaniam vadit. Gnomon pedum novem umbram [Col. 0149A] octo pedum facit. Longissimus dies horarum quindecim et nona parte horae.



CAP. XXI.---De septimo circulo.

Septimus ab altera ora Caspii maris incipit, et per Thraciam versus Venetiam, Cremonam, Ravennam Transalpinam, Galliam, Pyreneum, Celtiberiam vadit. Gnomon triginta quinque pedum, umbra triginta sex. Amplissima dies horarum quindecim, et quintarum partium horae trium.



CAP. XXII.---De octavo circulo.

Octavus a Tanai per Moeoticum lacum et Sarmatas, Dacos, partemque Germaniae Galliae ingreditur. Gnomon, ut supra. Longissimus dies horarum sedecim.



CAP. XXIII.---De quatuor solis circulis

[Col. 0149B] Extra hos facit sol quatuor circulos. Duos in austro et duos in aquilone. Unum in austro per insulam Meroen, et Ptolemaidam, Rubri maris urbem, ubi longissimus dies est horarum duodecim, dimidia hora amplior. Alterum per Syenem Aegypti, qui est horarum tredecim. Unum in aquilone per hyperboreos montes, et Britanniam, horarum septemdecim. Alterum Scythicum a Riphaeis jugis in Thylen, in quo sex mensibus est dies, sex aliis nox.



CAP. XXIV.---De varia umbra dierum.---Puteus in Syene. Fiscii populi.

Adhuc in aliis terrarum locis variat sol umbram. Nam umbilici qui gnomon dicitur umbra, in Aegypto, aequinoctiali die, meridie paulo plus, quam dimidiam gnomonis mensuram efficit. In Roma, nona pars gnomonis [Col. 0149C] deest umbrae. In Ancona, superest quinta tricesima. In Venetia, iisdem horis umbra gnomoni par fit. In Syene, solstitiali die medio nulla fit umbra, ibique puteus a philosophis ad hoc ipsum factus totus interius illuminatur. In meridie sunt populi, Fiscii dicti, qui umbram ex utroque latere mittunt. In India super flumen Hypanim, in solstitiali die umbra absumitur. Apud Troglodytas, quadraginta quinque diebus ante solstitium, et totidem postea umbra penitus absumitur. Et his nonaginta diebus umbra in meridiem jacitur. In Meroe, insula Nili, bis in anno absumitur umbra, cum sol est in duodecima parte tauri, et in decima quarta parte leonis. In India sunt loca Ascia dicta, ubi non sunt umbrae, et [Col. 0149D] septentrio ibi non videtur.



CAP. XXV.---De horizonte.

Horizon est quantum aspectus cujusque in circuitu circumscribit, et coelum undique terrae imminere putatur. Quod in lato mari melius dignosci potest, ubi nullum obstaculum se praefert. Extenditur autem horizon in spatium longitudinis trecentorum et novem stadiorum. Centum enim et octoginta stadia non excedit acies contra videntis. Sed visus cum ad hoc spatium venit, deficiens in rotunditatem recurvatur. Hic numerus geminatus in ante et retro horizontem efficit.



CAP. XXVI.---De dierum divisione.---Mane unde dictum. Meridies unde dicta. Supremum unde dictum.

Dies vulgaris habet tres divisiones, mane, meridiem, [Col. 0150A] supremum. Mane ab ortu solis usque ad quartam horam dictum a mane, quod est bonum, nihil enim melius luce; vel a Manibus, id est diis infernalibus, qui diem tota nocte inclusum mane emittunt. Meridies a media die; et dicitur quasi mera et pura dies. Supremum ab hora nona, usque ad solis occasum, et dicitur inde: quod supprimat solis cursum.



CAP. XXVII.---De initio et fine dierum.

Hebraei, Chaldaei et Persae, diem a mane inchoantes in mane finiunt; Aegyptii ab occasu, usque ad occasum; Romani a medio noctis, usque in medium; Umbri et Athenienses a meridie usque ad meridiem; christiani a vespera usque in vesperam.



CAP. XXVIII.---De nominibus dierum.---Cur ordo planetarum in denominatione dierum septimanae non servetur. Christiani quomodo dies nominent.
[Col. 0150B]

Sic autem Hebraei nominant dies: Una Sabbati, vel Sabbatorum, vel prima Sabbati; secunda Sabbati; tertia Sabbati; quarta Sabbati; quinta Sabbati; sexta Sabbati; Sabbatum.

Pagani vero sic: Dies Solis, dies Lunae, dies Martis, dies Mercurii, dies Jovis, dies Veneris, dies Saturni. Sed cum haec nomina a planetis habeant, videndum cur non eumdem ordinem servent. Sed haec causa est: dies naturalis dividitur in viginti quatuor horas, ex quibus si unicuique planetae per circuitum ter una hora tribuitur, expensis omnibus, cui planetae prima iterum obvenit, huic et nomen diei ascribitur. Christiani autem sic dies nominant: [Col. 0150C] Dominica dies, secunda feria, tertia feria, quarta feria, quinta feria, sexta feria, Sabbatum.



CAP. XXIX.---De nocte.

Nox dicitur a nocendo, eo quod noceat oculis. Est autem nox, solis absentia, terrae umbra. Fit autem umbra a corpore et luce. Dum enim lux solis est sub terra, corpus terrae umbram superius parit, quae usque ad lunam pertingit.



CAP. XXX.---De umbra.

Dicitur autem umbra, quasi ob radium, scilicet solis, ubi lux par est corpori, ibi par est et umbra; ubi lux major corpore, ibi umbra deficit; ubi lux corpore exilior, ibi umbra in infinitum crescit. Cum sol australem coeli plagam perlustrat, nobis noctem prolongat. Cum vero aquilonarem, eam nobis breviat.



CAP. XXXI.---De eclypsi.---Quomodo fiat.
[Col. 0150D]

Cum luna umbram noctis incidit, a luce deficit, et hic defectus eclypsis dicitur. Sol vero objectu lunae eclypsin patitur, dum videlicet luna sub sole in eadem linea graditur.



CAP. XXXII.---De septem temporibus noctis.

Habet autem nox septem tempora. Videlicet, crepusculum, vesperum, conticinium, intempestum, gallicinium, matutinum, diluculum.

1o Crespulum est dubia lux. Creperum enim dicitur dubium. Est autem inter tenebras et lucem.

2o Vesperum, a stella quae vesperus nominatur.

3o Conticinium, cum omnia conticescunt, id est silent.

[Col. 0151A] 4o Intempestum, media nox, cum non est tempus operandi.

5o Gallicinium, cum galli cantant.

6o Matutinum, cum mane aurora adventat.



CAP. XXXIII.---De Hebdomada.

Hebdomada quarta pars lunaris mensis dicitur, Graece vero a septenario numero: enim dicitur septem. Latine autem dicitur septimana, quasi septem manes, id est dies.

Haec habet septem species.

Prima est hebdomada divina, in qua Deus sex diebus cuncta condidit et in septimo requievit.

Secunda est in qua hic mundus volvitur, in qua nos exemplo Dei sex diebus operamur.

Tertia est septem hebdomadae insimul, priusquam [Col. 0151B] Pentecoste celebratur. In qua lex Judaeis, Spiritus sanctus Christianis datur.

Quarta est septem mensium, per quos tres festivitates Tabernaculorum servabantur.

Quinta est septem annorum, per quos annus remissionis agebatur, in quo populus ab opere cessare jubebatur.

Sexta a septies septem annorum, post quos Jubilaeus annus feriabatur.

Septima est septuagies septies annorum, post quos Christus nasci a Daniele, imo ab angelo promittebatur.



CAP. XXXIV.---De mensibus. Mensis lunaris solaris mensis.

Mensis est duodecima pars anni. Dicitur autem a [Col. 0151C] mensura, vel a Mene, quod est luna.

Lunaris autem mensis viginti novem diebus, duodecim horis impletur.

Solaris vero triginta diebus, ac decem semis horis. Lunaris mensis est a nova luna usque ad novam. Luna autem pervolat zodiacum viginti novem diebus, et duodecim horis: bis duodecim sunt viginti quatuor, quod est integer dies. Hic quia non potest dividi, uni mensi ascribitur. Inde est, quod unus mensis habet tricesimam, alter vicesimam nonam lunam.

Solaris mensis est unius signi progressio. Sol in unoquoque signo moratur triginta diebus et dimidio, quia dimidius in duobus signis efficit integrum diem. Hic quia non potest in duos partiri, uni ascribitur [Col. 0151D] mensi, et ideo habet unus mensis triginta unum diem, alter triginta.



CAP. XXXV.---De nominibus mensium.

Hebraei, auctore Moyse, sic menses nominant, incipientes ab Aprili, in quo Pascha celebrant:

Tebet.
Nisan.	Aprilis.
Liar.	Maius.
Sinan.	Junius.
Thamus.	Julius.
Ab.	Augustus.
Elul.	September.
Thirsi.	October.
Marhesvan.	November.
Casleu.	December.
[Col. 0152A]
Januarius.
Sebat.	Februarius.
Adar.	Martius.

Aegyptii vero, auctore Abraham, menses a Septembri computant. Sicque eos vocant:

.
.	September.
.	October.
.	November.
.	December.
.	Januarius.
.	Februarius.
.	Martius.
.	Aprilis.
.	Maius.
.	Junius
[Col. 0152B]
Julius.
.	Augustus.

Graeci autem, Phoroneo auctore, a Decembri menses inchoant, quos sic appellant:

.
.	December.
.	Januarius.
.	Februarius.
.	Martius.
.	Aprilis.
.	Maius.
et .	Junius.
.	Julius.
.	Augustus.
.	September.
.	October.
[Col. 0152C]
November.




CAP. XXXVI.---De mensibus Romanorum.

Romulus Romanis decem menses ordinavit, quorum primum Martium a Marte, qui in hoc mense in Phrygia natus est, nominavit, cujus se filium falso praedicavit.

Decimum vero Decembrem appellavit.

Numa vero Pompilius duos, Januarium videlicet et Februarium adjecit.

Sunt autem menses Romanorum, ab idolis, a regibus, a numeris dicti.



CAP. XXXVII.---De Januario.

Primus Januarius dicitur, ab idolo Jano, deo principii, eo quod hic mensis est principium anni. Dicitur et a Janua, eo quod per eum intret annus.



CAP. XXXVIII.---De Februario.
[Col. 0152D]

Secundus Februarius, a Februo, id est ab idolo Plutone deo infernali, cui hoc mense sacrificabant, dum civitatem in ejus honorem luminibus lustrabant. Dicitur a febre, id est frigore, quia frigidum est illud tempus.



CAP. XXXIX.---De Martio.

Tertius Martius a Marte idolo deo belli, patre Romuli, auctoris Romanae gentis; cui Marti milites hoc mense sacrificabant. Dicitur etiam a maribus, eo quod cuncta animantia hunc mares desiderent.



CAP. XL.---De Aprili.

Quartus Aprilis, ab Aphrodisi vel Afrili, id est Venere idolo dea amoris, cui consecratus erat hic [Col. 0153A] mensis. Dicitur etiam quasi aperilis, eo quod aperiat terram in flores.



CAP. XLI.---De Maio.

Quintus Maius a Maia et Jove, quasi a majestate, sive a Maia matre Mercurii, cui mercatores hoc mense sacrificabant. Dicitur et a majoribus scilicet principibus Romanorum, qui hoc mense Jovi immolabant.



CAP. XLII.---De Junio.

Sextus Junius a Junone dea regni dictus, cui erat consecratus. Dicitur et a junioribus, qui armis Romam defendebant, et regni fastigium e Junone affectabant.



CAP. XLIII.---De Julio. Unde dictus Quintilis.

Septimus Julius, a Julio Caesare, qui in hoc mense imperator creatus est, et in hoc in deum est [Col. 0153B] relatus. Hic prius Quintilis dicebatur, eo quod quintus esset a Martio, qui primus erat institutus a Romulo.



CAP. XLIV.---De Augusto. Unde dictus Sextilis.

Octavus Augustus, ab Augusto Caesare, qui in hoc mense victor exstitit, et Romanum imperium adauxit. Ideoque divinitatem promeruit. Hic prius Sextilis est dictus, eo quod a primo Martio esset sextus.



CAP. XLV.---De Septembri.

Nonus September, quasi septimus imber.



CAP. XLVI.---De Octobri.

Decimus October, quasi octavus imber.



CAP. XLVII.---De Novembri.

[Col. 0153C] Undecimus November, quasi nonus imber.



CAP. XLVIII.---De Decembri.

Duodecimus December, quasi decimus imber. Sunt enim hi menses pluviales, et ideo a numero, et imbribus nomen habent.



CAP. XLIX.---De Kalendis.

Kalendae a verbo , quod est convoco, dicuntur. Pontifex namque novam lunam regi nuntiare debuit, post cujus sacrificium Kalo quinquies, vel sexies clamavit, per hocque signum populum in curiam, ob hoc Calabriam dictam, ad sacrificium vocavit. Et ab hoc verbo primam diem mensis Kalendas vocare placuit.



CAP. L.---De Nonis.

Inde per novem dies vulgus de rure vocatus in [Col. 0153D] urbem convenit, et ibi feriarum servandarum scita a rege, vel pontifice, accepit, et inde Nonae dicuntur. Dicuntur et a nundinis, et mercimoniis quae vel in urbem deferebant, vel ibidem emebant.



CAP. LI.---De Idibus.

Idus dicuntur dies qui menses dividunt, ab iduare, quod est dividere: Dicuntur etiam ab idaea, quod est species, quia luna plenam sui speciem in medio mense monstrat.

Hebraei, et Aegyptii et Graeci nec Kalendas, nec Nonas, nec Idus observant, sed tantum dies a nova luna, ad novam computant.



CAP. LII.---De vicissitudinibus anni.

Vicissitudo in quatuor anni tempora dividitur, et [Col. 0154A] unumquodque tribus mensibus distinguitur. Dicta autem vicissitudo, quia vices mutat in anno; videlicet in ver, aestatem, autumnum, et hiemem.



CAP. LIII.---De vere.

Ver est quarta pars anni, constans tribus mensibus; dicitur a vernando, quia tunc prata virent, sylvae frondent. Hoc est humidum et calidum, et in hoc fit aequinoctium.



CAP. LIV.---De aestate.

Aestas est quarta pars anni, constans tribus mensibus, et dicitur ab aestu, id est calore. Haec est calida et sicca. Haec et messis vocatur et in hac solstitium celebratur.



CAP. LV.---De autumno.

Autumnus est quarta pars anni tribus mensibus [Col. 0154B] constans. Et dicitur ab Autumo, id est colligo, scilicet fructus terrae. Hic est siccus et frigidus. Hic etiam vindemia nominatur, et in hoc aequinoctium librae aequatur.



CAP. LVI.---De hieme.

Hiems est quarta pars anni; tribus mensibus perficitur, et a rigore dicitur. Est enim frigida et humida, et in hac agitur solstitialis dies.



CAP. LVII.---De inaequalitate temporis.

Haec autem vicissitudo in nostris tantum partibus agitur. In India vero, ubi sunt alii ortus siderum, sunt binae in anno aestates, binae messes. In medio hiems placida. In Aegypto quoque natura hiemis media hieme campus herbis, floribus, sylvae frondibus vestitur, quandoque arbor pomis oneratur.



CAP. LVIII.---De elementis.
[Col. 0154C]

Quatuor quoque elementa qualitatibus quatuor temporum connectuntur. Terra namque sicca et frigida autumno; aqua frigida et humida hiemi; aer humidus et calidus veri; ignis calidus et siccus aestati colligatur.



CAP. LIX.---De homine microcosmo.

Iisdem qualitatibus est humanum corpus temperatum, unde et microcosmus, id est minor mundus appellatur. Sanguis namque qui vere crescit, est humidus et calidus, et hic viget in infantibus. Cholera rubea crescens in aestate; est calida et sicca, et haec abundat in juvenibus. Melancholia a cholera nigra crescens autumno in provectioribus. Phlegmata, quae hieme dominantur in senibus.

[Col. 0154D] In quibus sanguis pollet sunt hilares, misericordes, ridentes, loquaces.

In quibus cholera rubea sunt macilenti, voraces, veloces, audaces, iracundi, agiles

In quibus nigra cholera stabiles, graves, compositi moribus, et dolosi sunt.

In quibus phlegmata tardi, somnolenti, obliviosi sunt.



CAP. LX.---De anno.

Annus dicitur ab innovando, eo quod cuncta transcuntia innovat.

Dicitur et annus, quasi annulus, eo quod in se revolvitur, ut circulus.

Annus autem multis modis accipitur.



CAP. LXI.---De anno lunari.
[Col. 0155A]

Lunaris annus quinquevarie dicitur.

Primus lunaris annus est, cum luna omnia signa zodiaci pervolat, qui viginti septem diebus et octo horis constat.

Secundus, duobus diebus et quatuor horis prolixior, postquam luna a sole reaccenditur, qui proprie mensis nominatur

Tertius qui dicitur communis, qui duodecim hujusmodi mensibus, in trecentis quinquaginta quatuor diebus expletur.

Quartus embolismus, id est superaugmentum, qui tredecim mensibus in trecentis, octoginta quatuor diebus conficitur. Qui uterque ab Hebraeis a Paschali mense incipit, ibique finitur. A Romanis autem [Col. 0155B] a Januarii luna inchoatur, ibique terminatur.

Quintus est lunaris, sive decemnovennalis, cum luna post novemdecim annos ad easdem revertitur aetates.



CAP. LXII.---De solari anno.

Solaris annus est, cum sol omnia zodiaci signa perlustrat, qui trecentis sexaginta quinque diebus et sex horis constat.



CAP. LXIII.---De bissextili.

Bissextilis annus est, dum quarto anno bissextus inseritur, et uno die longior priori cognoscitur. Est et alius solaris annus, cum sol post viginti octo annos circulum concurrentium complet.



CAP. LXIV.---De Mercurii anno.

Mercurius, trecentis triginta novem diebus circulum [Col. 0155C] suum complet.



CAP. LXV.---Veneris annus.

Veneris annus trecentis quadraginta octo diebus perficitur.



CAP. LXVI.---Martis annus.

Martis annus duobus solaribus constat.



CAP. LXVII.---Jovis.

Jovis annus duodecim annis exstat.



CAP. LXVIII.---Saturni.

Saturni annus triginta annis completur.



CAP. LXIX.---Annus magnus.

Magnus annus quingentis triginta duobus annis revolvitur.

Extra hos sunt duo legales anni. Unus qui dicitur annus remissionis, habens curricula septem annorum, [Col. 0155D] alter Jubilaeus quinquaginta annorum.



CAP. LXX.---De anno civili.---Cur Plato tot millia annorum ponat.

Annum civilem, id est solarem Hebraei verno ab aequinoctio, Graeci a solstitio, Aegyptii ab autumno, Romani a bruma incipiunt. Apud Indos unus mensis; apud Aegyptios vero olim erat annus quatuor mensium; apud Acarnanas, sex mensium; apud Lavinios tredecim mensium; apud quosdam, unumquodque tempus anni, scilicet ver et alia pro anno computatur. Unde et Plato ponit novem millia annorum, Tullius vero quindecim millia annorum.



CAP. LXXI.---De bissexto.---Cur in Februario intercalaris dies ponatur.

Annus solaris, ut in horoscopo horologii est investigatum, [Col. 0156A] trecentis sexaginta quinque diebus, et quadrante conficitur. Quadrans autem est quarta pars diei, scilicet sex horae. In quatuor autem annis quatuor quadrantes viginti quatuor horas conficiunt, quod est integer dies. Hi ergo dies in quarto anno sexto Kalend. Martii intercalatus et bissextus nominantur. Hunc Julius Caesar interposuit, et totius computi errorem per hunc correxit. Hunc Aegyptii et Graeci in fine anni supponunt, Romani autem in Februario, eo quod caeteris brevior est, inserunt. Quia olim ibi integer mensis intercalabatur; ideo vero non ante sextum Kalend. Martii, quia sept. kalend. Martii magno tripudio civitatem lustrabant, et nihil eis incipere ante transactam festivitatem licebat.

[Col. 0156B] Cyclus Bissextilis quatuor impletur annis.

Cyclus indictionalis ab Octobri incipiens quindecim annis.

Cyclus decennovennalis, a Paschali luna, inchoans novendecim annis.

Cyclus solaris a Martio inchoans, viginti septem annis.

Cyclus magnus, quingentis, triginta duobus annis perficitur.



CAP. LXXII.---De olympiadibus.

Olympias sunt quatuor anni. Apud Elidem civitatem Graeciae est institutum, post quatuor annos ad Olympium montem convenire, et ibi palaestrales ludos agere, et inde dicuntur olympiades.



CAP. LXXIII.---De lustris.

[Col. 0156C] Lustrum sunt quinque anni. Romanis enim ab omnibus gentibus solvebatur tributum. Quinque annis aes, quinque argentum, quinque aurum. Et semper per quinquennium Romam veniebant, et urbem lustrabant, et inde unumquodque quinquennium lustrum dicitur.



CAP. LXXIV.---De Indictionibus.

Omnes autem simul indictiones, ab indicendo dicuntur, quia semper post quindecim annos ad primum censum, id est aes revertebatur.



CAP. LXXV.---De aetate.---Hominis aetates sex. Sex aetates mundi.

Aetas vel generatio, est vita uniuscujusque hominis, vel centum anni. Est etiam aetas cum nullus [Col. 0156D] superfuerit, qui nunc vivit. Sunt quoque sex aetates hominis.

    Prima, infantia ad septem annos;
    secunda pueritia, ad quatuordecim annos;
    tertia adolescentia, ad viginti, et unum annum,
    quarta juventus, ad quinquagesimum annum;
    quinta senectus, ad septuagesimum annum;
    sexta decrepita, ad centum annos, vel usque ad mortem.


Sunt nihilominus sex aetates mundi.

    Prima ab Adam ad Noe;
    secunda a Noe ad Abraham;
    tertia ab Abraham ad David;
    quarta a David ad transmigrationem Babylonis;
    quinta inde ad Christum;
    sexta usque in finem mundi.





CAP. LXXVI.---De Saeculo.
[Col. 0157A]

Saeculum sunt mille anni; dicitur autem saeculum quod se sequitur, in saeculum saeculi.

Saeculum, tempus Graece.

Saeculum temporis legis.

Saecula saeculorum.

Saecula, tempora Christianorum.

Saecula Judaeorum et paganorum.

Est et saeculum saeculi, regnum coelorum, quod sequitur istud saeculum, sicut scribitur: Beati qui habitant in domo tua, Domine, in saeculum saeculi (Psal. LXXXIII, 5).



CAP. LXXVII.---De decennovennali cyclo.

Decennovennalis cyclus dicitur, quasi novendecim annorum circulus. Per tot enim annos peragit [Col. 0157B] luna cursum suum, nitens contra firmamentum.

Dividitur autem in duo,

In duodecim communes, et in septem embolismales annos.

Communes dicuntur, cum duo aequales, scilicet duodecim mensium lunarium a Pascha ad aliud Pascha concurrunt.

Embolismus, qui supercrescens dicitur, est is qui a Pascha ad aliud Pascha, tredecim menses, id est tredecim novas lunas habet. Hoc totum ideo fit quod Pascha ante aequinoctium et ante decimam quartam lunam Aprilis, qui apud Hebraeos primus dicitur, agi non licet.



CAP. LXXVIII.---De ogdoade.

Dividitur adhuc in duo: in octoadem, et endecadem. [Col. 0157C] Octoas sunt octo anni, endecas undecim. Duo enim communes semper praecedunt embolismum. In octavo autem loco praecedit unus communis embolismum, et hic numerus octoas appellatur. Deinde iterum semper duos communes praecedit tertius embolismus. In undecimo vero loco unus tantum praecedit embolismus. Et hic numerus endecas vocatur.



CAP. LXXIX.---De cyclo solari.

Solaris autem cyclus viginti octo annis peragitur, propter septem bissextos. Oportet enim ut bissextus singulos dies septimanae tangat, et sic per eosdem recurrat. Septies autem quatuor faciunt viginti octo; bissextus enim in quarto tantum anno interponitur.



CAP. LXXX.---De numero articulorum.
[Col. 0157D]

Lunarem cursum sic in articulis adjunctis unguibus computabis. A radice pollicis laevae manus incipe et per singulos articulos, et ungues numera, et in fine minimi digiti novemdecim annos habebis.

Solarem sic autem in articulis utriusque manus absque unguibus computabis. A minimo digito laevae manus inchoa, et per transversum in quatuor digitis numera. In quarto semper bissextum nota. In altera manu similiter, et habebis annos viginti quatuor. Deinde in utroque pollice binos annos, qui, prioribus juncti, perdunt viginti octo annos.

Geminus est autem solaris cursus. Unus quo quotidie ab oriente in occidentem firmamentum sequitur, [Col. 0158A] alter quo contra firmamentum nitens viginti octo annis graditur.



CAP. LXXXI.---De magno anno.

His cyclis duobus conficitur magnus annus. Nam vicies, et octies novendecim, vel decies, et novies viginti octo, sunt quingenti. Triginta vero anni post quos omnes planetae, et omnes stellae ad primum punctum unde digressi sunt recurrunt, et per easdem lineas, ut prius redeunt. Luna namque quodlibet zodiaci signum duobus diebus, et sex horis, ac besse unius horae lustrat. Omnia signa viginti septem diebus, et octo horis pervolat.



CAP. LXXXII.---De cyclis.

Mercurius quodque signum viginti octo diebus, et sex horis; totum zodiacum vero trecentis triginta [Col. 0158B] novem diebus permeat.

Venus vero quodlibet signum viginti novem diebus et quinque horis. Totum signiferum trecentis quadraginta octo diebus circumit.

Sol triginta diebus ac decem horis, et semisse singula signa lustrat. Omnem zodiaci ambitum trecentis sexaginta quinque diebus et sex horis transvolat.

Mars quodque signum sexaginta diebus et viginti una horis, omnia signa duobus annis perlabitur

Jovis stella singulis signis annum unum immoratur. Omnia vero duodecim annis pervagatur.

Saturnus in unoquoque signo duos annos et centum octoginta dies, et quindecim horas, id est, dimidium [Col. 0158C] annum immoratur; totum autem signiferum circulum triginta annis, propter nimiam altitudinem contra coelum, sicut alii currens, perlabitur.



CAP. LXXXIII.---De auctoribus cycli.

Cyclum Eusebius Caesariensis primus composuit, postea Theophilus, Alexandriae episcopus, rogatu Leonis papae lucidius exposuit; deinde Dionysius abbas, Romae, ut hodie habetur, scripto protulit.



CAP. LXXXIV.---De aequinoxio et solstitio.

Aequinoxia, et solstitia faciunt quatuor zodiaci signa, in modum crucis aequali spatio locata. Nam signum arietis, in quo sol est collocatus, in oriente est positum, quod facit vernale aequinoctium. Libra [Col. 0158D] in qua luna est condita, est in occidente, huic opposita, et facit autumnale aequinoctium. Cancer autem versus Aquilonem tenet coelum, ubi est altissimum, et facit aestivale solstitium; Capricornus vero versus Austrum premit coelum, ubi est humillimum, et facit hiemale solstitium.

Aequinoctium dicitur ab aequo et nocte: Graece vero isemeria, ab aequo et die, quasi aequidies.

Vernale aequinoctium non octavo, sed duodecimo Kalend. Aprilis habendum lex et Evangelium clamant, et horologii inspectio manifeste probat. Secundum legem enim non licuit Pascha ante aequinoctium celebrare. Qui autem Evangelium diligenter legerit, Dominum non octavo sed decimo Kalend. April. passum videbit. Si ergo octavo Kalend. April. [Col. 0159A] est aequinoctium, tunc Dominus contra legem Pascha ante aequinoctium celebravit, qui non solvere legem, sed implere venit. Sed et Judaei contra patrium morem gesserunt, qui Pascha in inconvenienti termino egerunt. Verumtamen cum horum neutrum fuerit, transacto duodecimo Kalend. April. aequinoctio, Dominus solito more Pascha cum Judaeis undecimo Kalend. Aprilis celebravit Paschali die, quod erat decimo Kalend., suo sanguine nos redemit. Octavo Kalend. resurrexit.

Autumnale quoque aequinoctium non octavo, sed duodecimo Kalend. Octobr. habendum demonstrat horologium.

Solstitium ideo dicitur, quod sol stet, scilicet quod altius coelum scandere non valeat, sed retro gradum [Col. 0159B] flectat.

Aestivale solstitium, non octavo, sed duodecimo Kalend. Julii horoscopus horologii clamat habendum, quod noctem brevissimam, diem facit longissimum, cum sol scandit cancri signum.

Hiemale quoque solstitium non octavo, sed duodecimo Kalend. Decembris habendum eadem ratione probatur. Cum sol in capricorno positus brevissimum diem, longissimam noctem facere non ignoratur.



CAP. LXXXV.---De saltu lunae.

Luna a sole recedens post viginti novem dies et horas duodecim eum iterum consequitur: sed hora duodecima nondum peracta, a sole reaccenditur. Restant enim ex hora per singulos menses quatuor [Col. 0159C] momenta, et unica unius momenti, et unus atomus. Haec per singulos annos augmentata, post novendecim annos integrum diem perficiunt. Qui dies numero lunae subtrahitur, dum prima pro triginta computatur. Isque saltus lunae nominatur. Ideo autem in decimo nono anno, et in Julio mense fit lunae saltus quia et hoc fecit mater astronomiae, Aegyptus.



CAP. LXXXVI.---De minutis.

Quia hic saepius minutiae ponuntur, quae forsitan a plerisque minus sciuntur, sciendum quod uncia est duodecima pars cujusque rei in duo divisae: bissae duae partes alicujus rei in tria partitae tertia sublata. Quaelibet autem pars illarum dicitur triens rei in quatuor partes divisae. Quarta pars dicitur, quadrans; [Col. 0159D] reliquae tres, dodrans.



CAP. LXXXVII.---De regularibus feriarum.

Regulares feriarum et concurrentes, a Martio sumunt initium, a quo olim Romani habuerunt anni principium. A Romanis enim sunt inventae. Regulares inde dicuntur, quod calculatores regant. Concurrentes vero inde, quod regularibus concurrant. Regulares habent tale exordium. Solaris annus trecentis sexaginta quinque diebus peragitur. Sol autem per singula duodecim signa triginta diebus immoratur. Duodecies igitur triginta vel tricies duodecim, sunt trecenta sexaginta. Remanent itaque quinque. Hi sunt regulares Martii. In caeteris mensibus sic oriuntur. Praecedentis mensis dies cum regularibus in septem partes aequas partire, quod remanet sequenti [Col. 0160A] mensi, pro regularibus. Verbi gratia: Martius habet triginta unum et quinque regulares, quod sunt septies quinque, et remanet unus. Hic erit regularis Aprilis. Sic in caeteris. Aliter, quota feria primo anno fuit in Kalendis mensium, tot erunt regulares mensium. Verbi gratia: in Kalendis Martiis sunt quinque: quinque ergo sunt regulares Kalend. April., una feria et unus regularis. Sic in caeteris.



CAP. LXXXVIII.---De concurrentibus.

Concurrentes autem habent hoc exordium. Solaris annus habet hebdomadas quinquaginta et duas et unum diem. Hic unus erit primo anno solaris cycli concurrens, quia concurrit regulariter ad inveniendam feriam primam in Kalendis mensium. Singulis [Col. 0160B] annis adde unum, usque ad septimum. Quarto anno bissextus, pro concurrentibus accipitur. Illo uno anno unus concurrens transilitur, bissextili anno utere in Januario, et Februario bissexto pro concurrente. In reliquis mensibus concurrente.

Primus annus in creatione mundi fuit sine concurrentibus. Quarta feria fuit in nono Kalend. Aprilis, vel sexta Kalend. Mart. Tot erunt concurrentes illo anno

Concurrentes junge regularibus, si infra septimam fuerit, talis erit feria in Kalendis cujusque mensis. Si septimam excesserit, Septem sublatis, quod remanet erit feria. Hi enim regulares atque concurrentes Septenarium numerum non excedunt.



CAP. LXXXIX.---De regularibus et epactis.
[Col. 0160C]

Regulares et epactae a Septembri sumunt initium, quem Aegyptii ponunt anni principium. Ab ipsis enim sunt inventi. Hi regulares simile habent exordium, ut superiores; et ideo September habet quinque.

In reliquis mensibus sic inveniuntur: praecedentis mensis dies cum regulari sume; si trigesimam lunam habet, viginti quinque tolle, quod remanet tribue sequenti pro regulari.

Aliter.---Quarta luna in primo anno in Kalend. fuit. Undecim sublatis, quot remanent, tot erunt regulares lunae: Verbi gratia: in Kalend. Septemb. luna erit decima sexta, undecim tolle et remanent [Col. 0160D] quinque: quinque erit regularis. Sic in caeteris

Epactae autem sic oriuntur: annus solaris habet dies trecentos sexaginta quinque, lunaris vero trecentos, quinquaginta quatuor: qui numerus ab alio superatur undecim diebus. Hi undecim epactae, id est adjectiones nominantur, quia singulis annis regularibus mensium ad inveniendam lunam adjiciuntur. Singulis ergo annis adjice undecim. Si infra triginta fuerit numerus, ipsae erunt epactae praesentis anni. Si ultra, tolle triginta, quot remanent, tota erit luna. Nono decimo anno scilicet octodecim epactae. His undecim dies saltus lunae addantur, et erunt triginta epactae primo anno. Primus ergo annus decennovennalis habet triginta epactas. Sed ideo dicitur, quod nullas habeat uia in singulis [Col. 0161A] mensibus triginta rejiciuntur, et luna solis regularibus invenitur. Quota luna fuerit in undecima Kalend. Aprilis, tales erunt epactae illius.



CAP. XC.---Quot horis luna luceat.

Luna prima lucet quatuor punctis, secunda octo, tertia duodecim, et sic usque ad plenilunium quotidie quatuor puncta adjiciuntur. In decrescendo similiter quotidie auferuntur. In plenilunio tota nocte lucet, cum est trigesima, nihil.

In lunari computo, quinque puncta faciunt unam horam. De unaquaque die ergo quatuor punctis acceptis, et quinque unicuique horae distributis, quot horis luna in nocte luceat citius videbis.

Notandum quod ligna in decrescente luna, vel post Julium, et Augustum mensem praecisa, a vermibus [Col. 0161B] et carie manebunt illaesa.



CAP. XCI.---Quot partibus luna a sole distet.

Aetatem quamcunque lunae per quatuor multiplica, huncque numerum ter ducito, et quot in summa reperies, tot partibus zodiaci lunam a sole noveris, et solem post totidem dies ad eumdem locum venturum.



CAP. XCII.---In quo signo luna sit.

Sol cuilibet signo triginta diebus immoratur. Vide ergo in quo signo sit, et quot dies adhuc in eo moraturus erit, tot ex praedicta summa eidem signo tribue. Reliquis qui de eadem summa superfuerint, sequentihus signis, per triginta disperties, et cui signo triginta defuerit, in eo lunam esse noveris.



CAP. XCIII.---De annis Domini.
[Col. 0161C]

Ad inveniendum Domini annum, ordines indictionum ab Incarnatione ejus, qui sunt septuaginta, per quindecim multiplica, addens duodecim, quia tres indictiones annum Nativitatis Christi praecesserant, et fiunt mille viginti [(64) 1Kb] . His adde indictionem praesentis anni et habebis annum Domini.



CAP. XCIV.---De indictione invenienda.

Ad indictionem inveniendam, transactos annos Domini, cum tribus indictionibus, qui ejus nativitatem praecesserant, per quindecim partire, quot remanserint, tota est indictio. Si nihil remanserit, quinta decima erit.



CAP. XCV.---De epactis inveniendis.

[Col. 0161D] Ad inveniendas epactas, annos Domini per novemdecim divide, quod remanserit per undecim multiplica. Si infra triginta fuerit, epacta illius anni erit. Si ultra, triginta sublatis, quot remanent, pro epactis habebis. Quando natus est Dominus undecim epactae erant.



CAP. XCVI.---Solaris annus quomodo inveniatur.

[Col. 0162A] Ad inveniendum solarem annum, annis Domini novem adde, quia tot anni solaris cycli ejus nativitatem praecesserant. Hanc summam per viginti octo divide, quot remanent, totus est. Si nihil remanet, vicesimus octavus est.



CAP. XCVII.---Concurrentes quomodo inveniantur.

Ad inveniendos concurrentes annos Domini sume, et propter numerum bissexti quartam partem totius numeri eis adjice. Quatuor regulares adde, quia tot concurrentes Christi nativitatem praecesserant. Hunc totum numerum divide per septem, et quot supersunt, illius anni concurrentes erunt. Si nihil, septem existunt.



CAP. XCVIII.---De inveniendo bissexto.

Ad inveniendum bissextum. Annos Domini per [Col. 0162B] quatuor divide. Quot remanserint, totus annus a bissexto est. Si nihil remanserit, bissextus erit.

Similiter solarem cyclum sublato uno, per quatuor divide, qui remanet annus a bissexto est.



CAP. XCIX.---De inveniendo cyclo lunae.

Ad inveniendum lunae cyclum, de annis Domini duobus sublatis, qui, eo nato, de eodem cyclo restabant, septemdecim enim praecesserant, caeteros per novemdecim divide. Qui superfuerit, anni lunaris cyclus erit. Si nihil remanserit, decimus nonus erit. Hic est proprie Romanorum, sicut decemnovennalis Hebraeorum. Et sicut per istum Pascha, ita per illum lunaris ascensio cognoscitur.

Ad inveniendum decennovennalis cycli annum, Annis Domini semper unum adjice, quia ejus secundo [Col. 0162C] anno natus est Dominus, ac per novendecim divide. Qui remanserit instans annus erit; si nihil remanserit, decennovennalis erit.



CAP. C.---De annis et cyclis.

Annos ab initio mundi muta in decimum quintum Kalend. Aprilis, quia ibi est primus dies saeculi, an. Domini muta in octavum Kalend. Januar.; cyclum lunarem in Kalend. Januar.; cyclum solarem ibidem. Cyclum decennovennalem in nova luna Aprilis; concurrentes in Kalend. Martii; epactas in Kalend. Septem., indictiones in Octobris Kalend.



CAP. CI.---De clavibus terminorum inveniendis.

Ad claves terminorum inveniendas, sume annos deceonvennalis cycli, et septem dies hebdomadae, [Col. 0162D] simul juncti fiunt viginti sex, et haec est prima clavis. Secundo vero anno junge decennovennalem cum prima clave, fiuntque quadraginta quinque. Tolle triginta, remanent quindecim, et haec est secunda clavis. Sic fac per singulos annos usque ad decimum nonum annum. In anno decimo nono, junge octodecim propter saltum lunae, et sic invenies [Col. 0163A] primam. Hic autem memor esto, ubi cum numerus supradictus quadraginta excesserit tricesimum, rursus remanens est clavis.



CAP. CII.---De termino paschali.

Terminus paschalis est decima quarta luna Aprilis, et pascha Hebraeorum. Ergo post vernale aequinoctium ubicunque decima quarta luna occurrerit, ibi absque dubio terminus paschalis erit, et in sequenti Dominica nostrum pascha constabit. Si terminus in Dominico die obvenerit, in sequenti Dominica Pascha celebrandum erit, hunc terminum per versus Nonarum Aprilis, et ferias facillime reperire poteris.

Aliter.---Termini a duodecimo Kalend. April. usque ad tertium decimum Kalend. Maii sunt requirendi. Quos et sic invenire poteris. Terminum [Col. 0163B] praecedentis anni pone in primo articulo pollicis laevae manus, et per singulos articulos unguesque digitorum ejusdem manus, dies terminorum computa. Qui terminus ad primum articulum occurrerit, terminus erit.

Aliter.---A termino cujusque anni inchoa, et retro usque ad duodecimam litteram calcula, et habebis terminum sequentis anni, si communis est annus. Si autem embolismalis est in anno, computa usque ad vicesimam litteram, et habebis terminum. Verbi gratia, a termino primi anni, qui est Non. April., retro numera, et in duodecima littera, quae est octava Kalend. April. terminum secundi anni habebis, qui est communis. Ab hac usque in vigesimam litteram, in quam incidit, Idus Aprilis computa, [Col. 0163C] et terminum tertii anni, qui est embolismalis, habebis.

Aliter.---A radice pollicis inchoa, et per singulos articulos trium digitorum retro calcula, et in quarto digito habebis terminum. Verbi gratia: primo anno die Nonarum April., secundo Non., tertio Non., quarto Non. Primo Kalend. April., secundo Kalend., tertio Kalend., quarto Kalend., quinto Kalend., sexto Kalend., septimo Kalend., octavo Kalend. occurrit terminus.

Regulares ejusdem termini sic invenies: Kalend. April. pro prima feria pones, et sic usque ad terminum ejusdem anni dies numera. Quota feria erit terminus, tot erunt regulares. Verbi gratia: Kalend. April. da Dominicam, et Non. April. obvenient quinque [Col. 0163D] feriae. Quinque ergo erit regularis. Sic in caeteris. Porro si terminus est ante feriam, retro calcula. Si post Kalend. in antiphona computa retro hoc modo: Dominica, Sabbatum, feria sexta, et sic per ordinem. In antiphona autem hoc modo: Dominica, feria secunda, et tertia; et sic per ordinem.



CAP. CIII.---De termino septuagesimae.

Post septimum Idus Januarii, ubicunque decima luna occurrerit, terminus septuagesimae erit. Quem sic reperies: quot diebus terminus paschalis a Kalendis [Col. 0164A] Aprilis, sive retro, sive in ante abest, tot diebus septuagesimae terminus a quinto Kalend. Febr. vel in ante, vel retro erit.



CAP. CIV.---De quadragesimali.

Post octavum Idus Martii, ubi luna secunda obvenerit, terminus Quadragesimae erit, quem a duodecimo Kalend. Mart.; ad instar Paschalis distare invenies. Bissextili anno septuagesimae a quarto Kalend. Febru., Quadrages. ab undecimo Kalend. Martii require.

Septuages. quidem omni bissextili anno.

Quadrages. vero tantum, cum terminus ante bissextilem evenerit.



CAP. CV.---De Rogationibus.

Terminus Rogationum est vicesima luna Maii. [Col. 0164B] Hunc require a Nonis Maii, ut supra.



CAP. CVI.---De Pentecoste.

Terminus Pentecostes est quarta luna lunii. Hunc vero a decima tertia Kalend. require per omnia, ut supra. Ad inveniendam feriam, terminorum concurrentes praesentis anni regularibus junge; si infra septimum fuerit numerus, talis erit feria, si ultra, sublatis septem quod remanserit, feria.



CAP. CVII.---De Adventu.

A quinto Kalend. Decemb. usque ad tertium. Non ejusdem, ubicunque Dominica occurrerit, Adventus Domini erit.



CAP. CVIII.---De embolismo.

Primus embolismus quarto Non. Decemb. Luna prima in secundo anno decemnovennalis cycli; [Col. 0164C] secundus quarto Non. Septemb. in quinto anno; tertius secundo Non. Martii in octavo anno.

Eodem anno primo Kalend. Maii erit luna vicesima septima, et in Kalend. Julii viginti novem epactis intervenientibus, nisi sit bissextus.

Quartus embolismus, quarto Non. Jan. in undecimo anno.

Eodem anno erit luna vicesima octava, in Kalen. Mart. epactis intervenientibus, nisi sit bissextus.

Quintus erit quarto Non. Novemb. in decimo tertio anno.

Sextus erit quarto Non. Aug. in decimo sexto anno.

Septimus erit tertio Non. Martii in decimo nono anno.

[Col. 0164D] Eodem anno luna erit vicesima octava in Kalen. Maii et in Kalend. August. contra epactas, lunae saltu facto in Julio. Quod si tertio Non. Martii embolismi lunatio negligitur, in decimo nono anno terminus Paschalis decimo quinto Kalend. Maii illo anno non erit.



CAP. CIX.---De diebus Aegyptiacis.

Dies Aegyptiaci ideo dicuntur, quia ab Aegyptiis sunt inventi. Et quia Aegyptus dicitur tenebrae, ipsi tenebrosi inde nominantur, eo quod incautos ad tenebras mortis perducere affirmantur.



LIBER TERTIUS.
[Col. 0165]


EXHORTATIO.
[Col. 0165A]

Per descriptum volubile tempus, sic volvitur volubilis mundus. Sed nos temporis volubilitatem jam postponamus, et ad stabilitatem aevi mentes intendamus.

Non arbitror infructuosum seriem temporum huic operi inserere, quo lector cuncta transacti mundi tempora queat cum fructu agnoscere.

Sathael primus archangelus, signaculum similitudinis Dei, conditus plenus sapientia, et perfectus decore in deliciis coelestis paradisi, non plenam horam mansit, atque ob superbiam, cum universis sibi consentaneis aeternum exsilium incidit.

Adam primus homo ad imaginem Dei in Hebron formatus, in paradiso cum Eva septem horis commoratus, [Col. 0165B] ob mandati transgressionem, hujus mundi exsilium subiit. In quo triginta filios et totidem filias, absque Abel et Cain genuit.

Ipse vero post nongentos et triginta annos in Jerusalem obiit. In loco Calvariae sepultus aliquandiu requievit. Deinde in Hebron translatus in terram, de qua sumptus est, rediit.

Abel filius Adae triginta annorum a fratre Cain apud Damascum occiditur.

Seth frater Abelis vixit nongentos et duodecim annos.

Malaleel vixit octingentos nonaginta quinque annos.

Jareth vixit nongentos sexaginta duos annos.

[Col. 0165C] Enoch vixit trecentos sexaginta quinque annos, et translatus est in paradisum.

Hic litteras reperit, et quosdam libros conscripsit.

Hujus tempore mortuus est Adam.

Mathusala vixit annos nongentos sexaginta novem.

Lamech vixit annos septingentos septuaginta septem.

Gigantes orti sunt, quorum statura erat quindecim, vel triginta cubitorum.


Regnum Cain.

Cain primus condidit civitatem Enoch, in qua ipse primus regnavit.

Post hunc Enoch filius ejus successit.

[Col. 0165D] Huic successit Gaidat filius illius.

At illi Maevia filia ejus.

Huic Mathusael filius ipsius.

Illi vero successit Lamech.

Hic in diluvio periit. Hic et Cain occidit.

Jobel filius Lamech reperit usum tabernaculorum. Cujus frater Jobal invenit musicam.

Illorum frater Tubal invenit artem fabrilem ferri et aeris.

Soror eorum Noema reperit artem variae texturae.

[Col. 0166A] Decimus ab Adam Noe vixit nongentos quinquaginta annos. Hujus tempore exstitit diluvium.

Hujus etiam tempore primitus visa est iris, et pluvia. Et hominibus usus carnium concessus.



PRIMA AETAS.

Haec prima aetas continet annos juxta Hebraicam veritatem mille sexcentos quadraginta duos.

Juxta septuaginta Interpretes, bis mille ducentos sexaginta duos.

Generationes decem.



SECUNDA AETAS.

Sem filius Noe ipse est idem qui et Melchisedec, vixit sexcentos et duos annos. Hujus tempore divisum est genus humanum in tria: in liberos, milites, servos. Liberi de Sem, milites de Japhet, servi [Col. 0166B] de Cham.

Arphaxad, filius Sem, vixit trecentos triginta octo annos; secundum septuaginta Interpretes, quingentos, sexaginta quinque.

Cainan vixit quadringentos triginta octo annos.

Salem vixit quadringentos triginta tres annos; hic condidit Salem.

Ab hoc Samaritae et Indi.

Heber, a quo Hebraei, vixit quadringentos sexasexaginta quatuor annos.

Hujus tempore Babel construitur.

Phaleg vixit ducentos triginta novem annos. Hujus tempore divisae sunt linguae in septuaginta duas.

Hujus etiam tempore idololatria exorta est.

Reu vixit ducentos triginta novem annos. Hujus [Col. 0166C] tempore regnum Scytharum et Aegyptiorum exortum est.

Seruch vixit ducentos triginta annos. Hujus tempore regnum Assyriorum et Sicyoniorum nascitur.

Nachor vixit annos centum quadragenos et octo.

Thare vixit ducentos quinque annos.

Babylonia conditur.

Haec secunda aetas continet annos a diluvio usque ad Abraham, juxta Hebraicam veritatem, ducentos nonaginta duos, generationes decem. Juxta septuaginta interpretes nongentos quinquaginta quinque, vel adjecto Cainan, quem Septuaginta et Lucas ponunt, mille septuaginta duos, generationes undecim. Ab Adam usque ad Ninum sunt anni ter mille centum octoginta quatuor, qui ab omnibus historicis [Col. 0166D] vel omissi, vel ignorati sunt.

Sub Seruch secunda aetate apud Babel primus regnavit Nemroth, gigas triginta cubitorum, cui successit filius ejus Assur, a quo Assyrii.


Regnum Assyriorum.

Hujus filius Belus regnavit annos sexaginta quinque.

Belo primum sacrificia sunt facta.

Hujus filius Ninus regnavit annos quinquaginta duos.

[Col. 0167A] Hic condidit Niniven.

Hujus tempore inventa est magica ars a Zoroastre rege Bactrianorum, quem idem Ninus bello victum occidit, qui et Syrophanem primum idololatram Aegyptium subjecit.

Tempore Nini natus est Abraham.

Sub Abraham post Ninum regnavit Semiramis, uxor ejus quadraginta duos annos.

Haec condidit magnam Babyloniam et subjugavit Indiam et Aethiopiam.

Huic successit filius ipsius Ninias.

Niniati sub Isaac successit Arrius, qui et Erioch.

Huic successit Xerxes.

Post hunc regnavit Beloch.

Deinde Armamitres.

[Col. 0167B] Post hunc Baal, qui et Balaeus.

Deinde Mamitos.

Exin Saporus.

Post hunc Agatides

Sub Caleb, Amyntas.

Post hunc Lamperes.

Post illum Oeneus.

Dein Eutropis.

Exin sub Azaria, qui et Ozias, Sardanapalus.

Sub quo defecit regnum Assyriorum, quod stetit annis mille centum sexaginta quatuor.

Post divisionem linguarum sub Reu, surrexit regnum Scytharum sexaginta annis antequam Assyriorum, ubi primus regnavit Tanaus, a quo flumen Tanais dicitur.


[Col. 0167C] Regnum Aegyptiorum sub regibus.

In Aegypto primus regum Pharao, a quo Pharos civitas, et posteri reges dicti.

Hinc Zoes.

Ab hoc decimus septimus Amasis, sub quo venit Joseph in Aegyptum.

Post hunc regnavit Hebron.

Deinde Amenopolis.

Exin Mespres. Sub quo moritur Joseph.

Inde regnavit Nuffar.

Post hunc Muthusis.

Deinde Thyomosis.

Item Amenophis, Horus et Hencres, Achoris. Item Cencres, qui submersus in mari Rubro.


[Col. 0167D] Regnum Arcadum.

Apud Sicyonios, id est Arcades, primus regnavit sub Seruch:

Aegialeus, qui et Aegelasus.

Huic successit Archas, a quo Archadia.

Inde Tantalus.

Post hunc sub Abraham Europs, qui Europam subjugavit, unde et Europa dicitur; cujus tempore Efron, qui et Enac gigas Ebroe condidit, post quam octavo anno condita est Tanais in Aegypto, a Tanao sub Isaac.

Inde exorti Europei.

Europi successit Telsion.

Deinde Tiriacus, cui facta sunt sacrificia.

Post hunc Leucappus.

[Col. 0168A] Inde Mesappus, qui et Zephysus.

Post hunc Eratho.

Inde Ptolomaeus.

Exin Orthopolis.

Post hunc, sub Moyse, Marathos.

Deinde Corax.

Deinde Hercules.

Exin Menalion.

Post hunc Parthenopeus.

Post illum Phineus.

Deinde Phallax.

Exin Dodanus.

Deinde Polyphidus.

Post hunc Pelasgus.

Post hunc Zeuxippus, quem occidit Alethes rex [Col. 0168B] Corinthiorum.

Et tunc consumptum est regnum Sicyoniorum, quod stetit annis nongentis.

Deinde sacerdotes populum rexerunt.



TERTIA AETAS.

Abraham duodecimus a Noe.

Abraham vixit centum septuaginta annos.

Huic primo repromissus est Christus, et huic primitus data est circumcisio. Hic invenit Hebraeas litteras. Hic etiam docuit Chaldaeos astronomiam, Aegyptios geometriam.

Hujus tempore quinque civitates, Sodoma et Gomorrha cum aliis submersae sunt.

Isaac vixit centum viginti annos.

[Col. 0168C] Hujus tempore ortum est regnum Argivorum.

Jacob vixit annos centum quadraginta septem.

Hujus tempore fuit diluvium novem mensium in Achaia, sub Ogygio rege Thebanorum, in quo Cerambus volasse fertur.

Hoc tempore claruit Minerva in Africa.

Tempore Jacob mortuus est Sem, qui Melchisedec.

Sexcentesimo secundo anno Memphis in Aegypto conditur.

Joseph vixit centum et decem annos.

Hoc tempore fuit fames septem annis.

Caath filius Levi, fratris Joseph vixit centum triginta tres annos.

Amram filius ejus vixit centum triginta septem annos.

[Col. 0168D] Horum tempore oppressi filii Israel in Aegypto. Et Cecrops Athenas condidit.

Moyses filius hujus vixit centum viginti annos.

Hujus tempore percussa est Aegyptus decem plagis.

Hic eduxit filios Israel de Aegypto, et hic primus legem populo conscripsit.

Hujus tempore exstitit diluvium sub Deucalione in Thessalia.

Tempore etiam Moysis Lacedaemon urbs condita a Cecrope, et templum Delphicum.


Tempora judicum.

Josue, qui et Jesus, vixit annos centum et decem.

Hujus tempore exsiccatus est Jordanis populo Dei, et sol stetit spatio duorum dierum.

[Col. 0169A] Caleb successit Josue, qui in morte Josue erat centum annorum.

Hujus tempore fictae sunt fabulae.

Hoc tempore claruit Orpheus in musica in Lesbo.

Hoc tempore etiam fuit Saturnus et Jupiter, sicut Solinus et Varro scribunt.

Prima sibylla Persica claruit.

Othoniel filius Caleb judicavit populum quadraginta annis.

Hujus tempore condidit Catherinus Thebas. Aioth judicavit Israel octoginta annos.


Primum bellum civile.

Hujus tempore fuit bellum inter populum Israel et Benjamin, propter uxorem Levitae apud Gabaam [Col. 0169B] constupratam, et a Israel quidem occisa sunt quadraginta millia, de Benjamin triginta quinque et centum viri.

Troja construitur.

Amphion musicus claruit.

Sangar Judaicum populum regit annos decem. Hoc tempore ortum est regnum Laurentium.

Barach cum Debora judicat Israel quadraginta annos

Hujus tempore fuit secunda sibylla Libyca.

Picus rex in Italia.

Gedeon judicat Israel quadraginta annos. Hujus tempore erat Hercules.

Orpheus musicus claret.

Abimelech filius Gedeonis regnat super filios Israel tribus annis.

[Col. 0169C] Hoc tempore exstitit Theseus.

Thola judicat Israel annos viginti tres. Hujus tempore fuit tertia sibylla Delphica.

Priamus in Troja

Jair judicat Israel duos et viginti annos.

Hoc tempore fuit bellum Thebanum.

Carmentis nympha.

Jephte judicat Israel sex annos.

Hujus tempore erant Amazones et Theseus

Abessan judicat Israel septem annos.

Hoc tempore Booz sumpsit Ruth.

Hoc etiam tempore claruit sibylla quarta, Erythraea vel Babylonica.

Achialon judicat Israel decem annos.

Hujus tempore obsessa est Troja.

[Col. 0169D] Labdon judicat Israel octo annos.

Hujus tempore capta est Troja.

Ex parte Graecorum occisa sunt octingenta septuaginta septem millia.

Ex parte Trojanorum sexcenta octoginta sex millia.

Aeneas in Italia pugnavit cum Turno.

Samson non videns judicavit viginti annos. Hoc tempore regnum Albanorum ortum est.

Ascanius Albaniam condidit.

Eli sacerdos judicat Israel quadraginta annos.

[Col. 0170A] Hoc tempore claruit quinta sibylla Cumaea, ad quam venit Aeneas.

Samuel judicat Israel duodecim annos. Hujus tempore Orestes et Pilades fuerunt; Lacedaemonum regnum tunc oritur.

Saul primus rex Hebraeorum regnat viginti annos, sive, ut Actus apostolorum testantur, quadraginta.

Hujus tempore occidit David Goliam gigantem.

Haec tertia mundi aetas continet generationes ab Abraham usque ad David juxta utramque auctoritatem, quatuordecim, annos vero nongentos quadraginta.

A diluvio usque ad David sunt bis mille centum septemdecim anni (65) 1Kb] .

Ab initio mundi usque ad David bis mille centum [Col. 0170B] viginti quatuor [(65) 1Kb] .


Regnum Idumaeorum.

Tertia aetate primus rex Idumaeorum erat Balaac filius Beor.

Post quem regnavit Jobab, qui et Job.

Deinde Husan.

Exin alii quinque reges.

Deinde duces.

Job autem erat quintus ab Abraham.

Abraham genuit Isaac.

Isaac genuit Esau, qui et Edom, a quo Idumaei Esau genuit Zara.

Is genuit Job sub Moyse.

Cujus Balaac filius Sefer erat rex Moab et Madiam conduxit ariolum Balaam, qui et Eliu in libro Job [Col. 0170C] legitur.

Job octoginta novem annorum tentatus est. Post plagam, rex factus, vixit centum quadraginta annis.


Regnum Argivorum.

Apud Argos primus sub Isaac regnavit Inachus quinquaginta annos.

Cujus filia Io a Graecia navigans in Aethiopiam, veniens in Aegyptum, ibi litteras reperit, docuit leges. Juste imperavit, unde Isis dea dicta. Ejus maritus Osiris sub Jacob.

Phoroneus successit Inacho.

Huic Apis, qui et Epaphus, qui postea in Aegypto regnans Serapis dictus est.

Post hunc regnavit Argus sub Joseph, a quo civitas Argos, et a quo Argivi.

[Col. 0170D] Deinde Honoreus, qui primus boves ad aratrum junxit.

Huic successit Eriasus.

Illi Phorbalus sub Moyse.

Illi Tophas.

Huic Jasius, frater Dardani.

Illi Stelenus.

Huic Danaus, sub Adar, qui habuit quinquaginta filias. Frater ejus Aegystus totidem filios, qui omnes praeter unum a filiabus sunt interfecti.

[Col. 0171A] Ab hoc Aegysto Aegyptus est dicta.

Post Danaum regnavit Abas.

Huic successit filius Acrisius.

Illi Euristeus.

Illi Euchippus.

At illi Adrassus (sub Jepthe) per quem Theseus Argos destruxit, et sic regnum Argivorum defecit.

Tertia quoque aetate sub Moyse Prometheus, rex Caucasi, primus docuit philosophiam in Oriente. Atlas frater ejus rex Africae docuit astrologiam. Hesperus, eorum frater regnavit in Italia, et Hesperiam vocavit.


Regnum Atheniensium.

Sub Moyse Cecrops, qui primus ibi regnavit. Athenas condidit, Aegyptum subjugavit, cum Pharao submersus est in mari Rubro.

[Col. 0171B] Post hunc regnavit Menander.

Deinde, sub Caleb, Amphitryon, pater Herculis. Exin, sub Othoniele, Erictonius, inventor currus.

Post hunc Pandion, pater Prognes et Philomenae.

Deinde Aegeus.

Exin Theseus.

Post hunc Demophoon.

Post illum Mnesteus.

Dein Melanto.

Exin Codrus, sub Samuele, qui se pro populo hostibus tradidit.

Post hunc magistratus populo praefuit.


Regnum Amazonum.

Hac aetate Amazones in Asia regnaverunt.

Inprimis Marpesia et Lampeto, quae Ephesum [Col. 0171C] condiderunt.

Deinde Synope.

Exin (sub Thola) Antiopa, et Hippolite.

Post hanc Oretria.

Post illam Pentesilea.

Hanc occidit Pyrrhus apud Trojam.


Regnum Trojanorum sub Otthoniel.

Hac etiam aetate Dardanus in Phrygia regnavit.

Huic sucessit filius Erictonius sub Aioth.

Huic filius Trous, a quo Troja.

Ipsi filius, Ilus: a quo Ilium.

Ei vero filius Laomedon.

Illi filius successit (sub Jepthe) Priamus pater Hectoris et Paridis.

Tunc Graeci destruxerunt regnum Phrygiorum, [Col. 0171D] quod stetit octingentos duos annos.


Regnum Thebanorum.

Thebas Cadmus condidit, qui primus ibi regnavit, et Graecas litteras reperit.

Huic successit Pentheus.

Illi (sub Gedeone) Laus.

Huic Oedypus.

Illi Etheocles, et Polynices.

Illi l. illis] Creon.

Post hunc [sub Jephte] Theseus, qui Thebas destruxit.

In Creta sub Josue regnavit Saturnus.

Post hunc Jupiter.

Deinde (sub Aiot) Minos

[Col. 0172A] Exin Idomenus, qui cum aliis Trojam obsedit, sub Aiot.

Liber in India, sub Barach.

Perseus regnavit in Persida qui occidit Liberum.


Regnum Mycaenorum.

Apud Mycenas regnavit Tantalus.

Dein filius ejus Pelops.

Exin filius hujus Atreus.

Post hunc, sub Jephte, filii Agamemnon et Menelaus.

Post hos Orestes, filius Agamemnonis.


Regnum Italorum sub Moyse. In Italia regnarunt:

Primus Hesperus, a quo Hesperia.

Enotrius filius Lycaonis, sub Caleb.

Dardanus.

Italus, a quo Italia.

[Col. 0172B] Sabinus, a quo Sabini.

Janus Saturnus, a quo Saturnia.

Latius Picus, qui auguria reperit.

Faunus.

Evander, cujus mater Carmentis Latinas litteras reperit, sub Samsone.

Latinus, unde Latini dicti.

Post hunc deficit regnum Laurentium.



[QUARTA AETAS]


Regnum Jerusalem vel Juda.

Quarta aetate decimus quartus ab Abraham rex David regnavit in Jerusalem quadraginta annos.

Hoc tempore claruit Homerus, et Carthago ondita.

Nathan et Gad prophetae.

[Col. 0172C] Salomon, filius David, regnat quadraginta annos.

Hic fecit primum templum in Jerusalem.

Roboam, filius Salomonis, regnat annos septemdecim.

Hujus tempore regnum Israel oritur.

Smyrna conditur ab Amazonibus.

Abia regnat tres annos.

Samus conditur.

Asa regnat annos quadraginta unum.

Josaphat regnat annos viginti quinque.

Elias propheta claret.

Hoc tempore non pluit tribus annis.

Hic primus mortuum suscitavit.

Joram regnavit annos octo.

Elisaeus propheta claret.

[Col. 0172D] Elias translatus.

Azarias regnavit unum annum.

Athalia mater ejus regnat annos septem.

Joas filius Azariae regnat annos quadraginta.

Zacharias Joiadae filius lapidatur.

Amazias regnat annos viginti novem.

Ozias regnat annos quinquaginta duos.

Isaias, Oseas, Joel, Amos, Abdias, Jonas, Michaeas prophetae clarent.

Hujus tempore sibylla sexta claret.

Regnum Assyriorum in Medos transfertur, quod stetit per annos trecentos quinquaginta quinque.

Regnum Macedonum oritur.

Joatham regnat annos sedecim.

[Col. 0173A] Hujus tempore olympias instituitur a Graecis, apud Aelidem civitatem.

Achaz regnat annos sedecim.

Roma conditur.

Regnum Romanum oritur.

Israel transfertur.

Ezechias regnat annos viginti octo.

Romulus senatum constituit, et annum.

Manasses regnat annos quinquaginta quinque.

Numa duo menses adjicit. A servis occiditur.

Amon regnat duos annos.

Arion citharista claret.

Josias regnat annos triginta unum; a rege Aegypti occiditur.

Hujus tempore Ninive destruitur a rege Cyaxare, [Col. 0173B] quae stetit a Nino annis mille quadringentis et septuaginta.

Sibylla Samia claret, et Jeremias propheta.

Joachaz filius Josiae regnat menses tres.

Eliachim filius Josiae regnat annos undecim.

Jechonias, qui et Joachim, filius Joachim, regnat menses tres.

Sedecias filius Josiae, regnat annos undecim. Hoc tempore destructa est Jerosolyma a Babyloniis. Post hunc defecit regnum Juda quod jam stetit per annos quingentos quadraginta novem.

Haec quarta mundi aetas a David usque ad transmigrationem Babylonicam continet juxta Hebraeorum veritatem annos quadringentos septuaginta quinque juxta septuaginta Translatores duodecim, amplius [Col. 0173C] generationes quatuordecim. Ab initio mundi quater mille sexcenti decem.


Regnum Israel.

Hac aetate regnavit in Israel Jeroboam annos viginti duos.

Hunc vicit Abia rex, et obiit.

Nabath filius ejus regnat annos duos.

Hunc occidit Baasa.

Baasa regnavit viginti duos annos. Morbo interiit.

Sela filius ejus regnat duos annos.

Hunc occidit Zamri servus ejus.

Zamri regnavit septem dies.

Hunc occidit Amri, princeps militiae.

Amri regnavit duodecim annos in Samaria. Hic [Col. 0173D] morbo periit.

Achab filius ejus regnavit annos duos. Hic cecidit per cancellos, et obiit.

Joram frater Ochoziae regnavit annos duodecim.

Hunc occidit Jehu servus Achab.

Jehu regnavit annos viginti octo. Morbo interiit.

Joachaz filius ejus regnavit annos septemdecim. Morbo periit.

Joas filius ejus regnavit annos similiter septemdecim.

Jeroboam filius istius regnavit annos quadraginta unum.

Zacharias filius hujus regnavit menses sex. Hunc occidit Sellum.

Sellum regnavit mensem unum.

[Col. 0174A] Hunc occidit Manahen.

Manahen regnavit annos decem. Morbo obiit.

Phaceia filius ejus regnavit annos duos.

Hunc occidit Phaceia dux ejus.

Phaceia regnavit annos viginti.

Hunc occidit Osee.

Osee regnavit annos novem.

Hunc Salmanasser rex cum omni populo transtulit in Assyrios, et sic defecit regnum Israel, quod stetit per annos trecentos quinquaginta.

In hac captivitate fuit Tobias.


Regnum Macedonum sub Ozia.

In Macedonia regnavit primum Karanus annos viginti octo.

Cui successit Perdiccas.

[Col. 0174B] Huic Alexander.

Deinde Archelaus filius Perdiccae.

Illi Amyntas.

Huic Philippus.

Illi (sub Dario) Alexander Magnus.

Huic Philippus frater Alexandri.

Illi Cassander.

Stetitque regnum Graecorum per annos septingentos usque ad tempora Ptolomaei Philometoris, et tunc defecit.


Regnum Albanorum sub Samsone.

Apud Albam regnavit Aeneas annos tres.

Hic Lavinium condidit, et fulmine periit, sub Eli.

Ascanius, qui et Julius, filius Aeneae, a quo gens Julia.

Sylvius Posthumus frater Ascanii regnavit annos [Col. 0174C] triginta novem. Ab hoc omnes reges Albae Sylvii dicti sunt.

Aeneas Sylvius regnavit annos triginta unum, sub David.

Latinus Sylvius regnavit annos quinquaginta.

Alba filius regnavit annos triginta novem. Ab hoc Albani reges.

Aegyptus, vel Epyrus, vel Atis Sylvius, regnavit annos viginti quatuor, sub Aza.

Capys Sylvius regnavit viginti octo annos. Hic Capuam condidit.

Carpentus Sylvius regnavit annos tredecim.

Tiberinus Sylvus regnavit annos novem.

Ab hoc Tiberis fluvius dicitur, quia in eo est [Col. 0174D] exstinctus, qui antea Albula est dictus.

Agrippa Sylvius regnavit annos quadraginta.

Aremulus Sylvius regnavit annos novemdecim. Hic fulmine interiit.

Aventinus Sylvius regnavit annos triginta septem. Ab hoc Aventinus mons dicitur.

Procas Sylvius regnavit annos viginti tres, sub Ozia.

Amulius Sylvius regnavit annos quadraginta tres. Hujus frater erat Numitor; ejus filia Rhea, Rhemum et Romulum genuit, qui occiso Amulio Numitorem in regnum statuit. Sub quo defecit regnum Albanorum, quod jam stetit per annos quadringentos quinquaginta.


Regnum Romanorum.

Romulus condidit Romam, et primus regnavit annos triginta septem.

[Col. 0175A] Hic fulmine interiit.

Numa Pompilius regnavit annos quadraginta unum.

Hic invenit necromantiam, et primus sacra instituit. Morbo periit.

Tullus Hostilius regnavit annos triginta duos. Hic etiam fulmine interiit sub Josia.

Ancus Martius viginti tres annos regnat. Hic Ostiam condidit. Morbo periit.

Tarquinius Priscus regnavit annos triginta septem. Hic circum et ludos Romae instituit. Hunc filius Anci occidit.

Servilius Tullus regnavit annos triginta quatuor. Hic a Tarquinio occiditur, sub Cyro.

Tarquinius Superbus regnavit annos viginti quinque. [Col. 0175B] Hic regno expellitur, et consules creantur; fueruntque reges per annos ducentos quadraginta tres.



QUINTA AETAS.


Regnum Babyloniorum.

Quinta aetate apud Babyloniam regnavit Nabuchodonosor quadraginta quatuor annos.

Sybilla octava Cumana claruit.

Ezechiel propheta claret.

Filius ejus Evilmerodach regnavit annos octodecim.

Daniel, et tres pueri clarent.

Egesar, hujus filius, regnavit annos quadraginta. Septem sapientes clarent.

Labosordach regnat menses novem.

Abacuc propheta claret.

[Col. 0175C] Baltazar regnavit annos septemdecim. Hunc Cyrus occidit, et Babyloniam destruxit.


Regnum Persarum.

Cyrus Persarum primus regnat cum Dario annos viginti quinque.

Hic laxavit captivitatem.

Hunc regina Amazonum occidit.

Sibylla nona claret.

Cambyses, qui et Nabuchodonosor, filius Cyri, regnavit annos octo.

Hujus tempore fuit Judith.

Hic condidit Babyloniam in Aegypto.

Smerdes magus regnavit menses septem.

Pythagoras philosophus claret.

[Col. 0175D] Darius regnavit annos triginta sex.

Aggaeus, Zacharias et Malachias clarent.

Xerxes filius ejus regnavit annos viginti

Sibylla decima Phrygia claret.

Artabanus regnavit mensibus septem. Herodotus claret.

Artaxerxes regnavit annos quadraginta.

Hippocrates medicus claret, et Esdras.

Xerxes filius ejus regnat duos menses.

Socrates claret.

Sogdianus regnat octo menses.

Democritus claret.

Darius filius Artaxerxis regnavit annos novemdecim.

Plato claret.

[Col. 0176A] Artaxerxes Assuerus, filius Darii, regnavit anno quadraginta.

Esther claret.

Sibylla undecima Tiburtina claret.

Artaxerxes, qui et Ochus, regnavit annos viginti sex.

Aristoteles claret.

Arses, qui et Xerxes, regnavit annos quatuor.

Zeno stoicus claret.

Darius ultimus Persarum regnavit annos sex.

Hunc occidit Alexander. Sub hoc regnum Persarum defecit, quod stetit per annos ducentos triginta octo.


Regnum Alexandriae.

Alexander Magnus Alexandriam condidit. Hic [Col. 0176B] veneno interiit, et duodecim annos regnavit. Hic Tyrum destruxit.

Ptolomaeus, qui et Sother, vel Lagides, filius Lagi, regnavit in Alexandria quadraginta annos. Morbo obiit, et ab hoc Ptolomaei vel Lagidae dicti sunt reges caeteri.

Ptolomeus Philadelphus alterius filius regnavit annos triginta octo. Morbo obiit.

Septuaginta interpretes clarent.

Hic Philadelphiam condidit.

Ptolomeus Evergetes frater Philadelphi regnavit annos viginti sex; similiter obiit. Sub hoc filius Syrach claruit.

Ptolomaeus Philopator frater Evergetis regnavit annos septemdecim. Morbo periit.

[Col. 0176C] Ptolomaeus Epiphanes regnavit annos viginti quatuor. Morbo periit.

Philometor regnavit annos triginta quinque.

Ptolomaeus Evergetes, frater superioris, regnavit annos viginti novem. Simili modo obiit.

Ptolomaeus Phiscon, qui et Sother, regnavit annos septemdecim. Hic pulsus est regno, quia filium fratris occidit.

Ptolomaeus Alexander frater Sotheri regnavit annos decem; et hic regno pellitur, quia matrem occidit.

Ptolomaeus Phiscon, qui et supra, regnat secundo, annos octo. Morbo periit.

Ptolomaeus Dionysius regnat annos triginta; hic [Col. 0176D] sororem Cleopatram habuit.

Hic Pompeium occidit. Ipse naufragio periit.

Cleopatra, soror et uxor Ptolomaei, regnat annos viginti duos. Haec a serpente interiit, et sic regnum Ptolomaidum et Lagidum defecit, quod per annos ducentos nonaginta quinque stetit.


Regnum Syriae.

In Syria regnavit Seleucus post Alexandrum Magnum. Hic condidit Seleuciam.

Hunc Ptolomaeus Lagides occidit, sub Philadelpho.

Antiochus, qui et Sother filius ejus regnat post eum. Hic condidit Antiochiam. Morbo obiit.

Antiochus Theos, filius alterius, post hunc regnavit. Similiter obiit.

[Col. 0177A] Seleucus Callinicus cum fratre Antiocho filio superioris post illum regnavit.

Hunc Ptolomaeus Evergetes occidit.

Antiochus Magnus cum fratre Seleuco Ceraunio filio Seleuci deinde regnavit.

Hic filiam habuit, et fulmine ambo interierunt.

Seleucus Eupator filius Antiochi magni post patrem regnavit. Hic veneno occiditur a duobus sub Philometore.

Antiochus Illustris Romae obses.

Epiphanes frater Seleuci post hunc regnat. Sub hoc Machabaeorum bella.

Hic magno tormento doloris obiit.

Antiochus Eupator, filius Antiochi, post patrem regnat. Hunc occidit Demetrius filius Seleuci.

[Col. 0177B] Demetrius, filius Seleuci, deinde regnavit. Hunc occidit Alexander filius Antiochi.

Alexander Nobilis, filius Antiochi, post hunc regnavit. Hunc Ptolomaeus Philometor occidit.

Demetrius, filius Demetrii, post illum regnavit. Hunc occidit Mithridates rex.

Antiochus filius Alexandri, post hunc regnavit. Hunc occidit Tryphon.

Alexander filius Antiochi, post illum regnavit. Hunc occidit Diodotus dux.

Antiochus primus filius Demetrii, post hunc regnat. Hic in Parthia occiditur.

Antiochus Spondius filius Antiochi, post illum regnavit. Hic de regno aufugit.

Demetrius Mario frater Antiochi, post hunc regnavit. [Col. 0177C] Hunc Alexander rex Judaeorum occidit, sub Pompeio.

Antiochus, qui et Dionysius, frater Demetrii regis, regnat. Hunc rex Arabum occidit.

Post hunc defecit regnum Syriae, quod stetit per annos ducentos septuaginta.


DE CONSULIBUS ET DICTATORIBUS ROMAE.

Romani post reges habuerunt consules, quorum praecipuos hic adnotabimus.

Anno Urbis conditae 244. Primi consules Brutus et Tarquinius. Hi cum Porsenna rege bellum gerunt.

Anno Urbis cond. 248. Valerius et Posthumius Coss. Sabinos et Auruncos vicerunt.

Anno Urbis 251. Dictator et imperator creatur [Col. 0177D] Laertius.

Hic praefuit consulibus.

Coss. Posthumius et Comminius.

Anno Urbis 253. Posthumius dictator. Coss. Brutus et Venusius. Hi cum Tarquinio Superbo pugnaverunt.

Anno Urbis 258. Valerius dictator. Coss. Appius et Servilius. Hi cum Volscis et equitibus pugnaverunt.

Anno Urbis 262. Cincinnatus ab aratro sumptus dictator efficitur.

Coss. Minutius et Sempronius. Hi Urbem ab hostibus liberant.

Anno Urbis 265. Cassius et Proculus consules.

[Col. 0178A] Seditio gravis contra [l. inter] senatores et plebem.

Anno Urbis 271. Fabius et Manilius coss. Hi cum Veientibus pugnaverunt.

Anno Urbis 283. Aemilius et Quintius coss. Hi lustrum instituerunt.

Anno Urbis 292. Volumius et Publicola coss. Hi cum exsulibus et servis ingens bellum habuerunt.

Anno Urbis 302. Decemviri proconsules creantur.

Anno Urbis 312. Tribuni militum procoss. creantur.

Anno Urbis 316. Iterum dictator creatur Mamertus, et coss. Gorgonius et Sergius.

Hi maximum bellum gesserunt cum Phaliscis et [Col. 0178B] Fidenis.

Anno Urbis 322. Aurelius dictator, Julius et Mento coss. Hi cum Volscis, et equitibus ingens bellum habuerunt.

Anno Urbis 327. Aemilius dictator, et quatuor tribuni proconsules constituti. Ab his Veientes septies victi; sub Alexandro.

Anno Urbis 336. Cornelius dictator. Fabius, et Cossus coss. Hi cum Volscis et equit. pugnaverunt.

Anno Urbis 348. Camillus ab agro dictator; tribuni proconsules. Hi Etruscos vicerunt sub Ptolomaeo.

Anno Urbis 362. Tres Fabii tribuni militum proconsules creati. Hi cum Gallis pugnaverunt. Sed Romani [Col. 0178C] victi sunt.

Anno Urbis 398. Sulpicius dictator. Popilius et Manlius coss. Hi Gallos vicerunt.

Anno Urbis 409. Valerius et Cornelius coss. Hi Samnitas gravi bello vicerunt.

Anno Urbis 412. Torquatus et Decius coss. Hi cum Alexandro rege Epiri pugnaverunt et occiderunt.

Anno Urbis 467. Fabricius et Curtius coss. (sub Philadelpho). Hi cum Pyrrho rege Epiri pugnaverunt, et occiderunt.

Anno Urbis conditae 475. Genutius consul Aphros et Tarentinos vicit.

Anno 477. Sempronius consul Picentinos vicit.

Anno 483. Claudius et Fabius coss. Hi Siculos, et [Col. 0178D] Poenos vicerunt: sub Philadelpho.

Cornelius et Duillius coss. cum Annibale seniore Carthaginensium imperatore pugnaverunt, et occiderunt.

Regulus et Manlius coss. cum Amilcare Poenorum imperatore pugnaverunt et occiderunt.

Paulus et Fulvius cum Carthaginensibus navali praelio pugnaverunt et vicerunt.

Metellus et Furius coss. cum Asdrubale imperatore Carthaginensium pugnaverunt et occiderunt.

Attilius et Manlius coss. Ab Annibale filio Amilcaris imperatore victi sunt.

Scipio et Sempronius ab eodem victi sunt.

[Col. 0179A] Aemilius et Varro coss. cum omni exercitu ab eodem occisi sunt.

Scipio, qui postea Africanus, Magonem ducem fratrem Annibalis vicit et cepit.

Levinus alter consul Hannonem ducem Afrorum cepit.

Scaevola consul.

Gracchus praetor occiditur.

Marcellus consul Annibalem praelio vicit. Caro Censorinus consul Hispaniam vicit.

Fabius consul Carthalonem ducem Annibalis cum omni exercitu delevit.

Drusus et Flaminius coss. Adsrubalem fratrem Annibalis cum omni exercitu occidit.

Laelius consul Syphacem regem vicit.

[Col. 0179B] Alter Scipio consul, Annibalem et omnem populum Carthaginis vicit, et Terentium adduxit.

Licinius et Cassius coss. Macedones maximo praelio vicerunt.

Censorinus et Manlius coss. cum Scipione deleverunt Carthaginem, omni populo occiso, quae stetit septingentos annos.

Metellus et Marius coss. Jugurtham regem variis praeliis vicerunt.

Manilius et Scipio coss. Cimbros et Teutones maximo praelio vicerunt sub Tuiscone.

Sylla consul Mithridatem regem multis praeliis vicit.

Cinna consul senatum occidit, et ipse occiditur.

Tullius et Antonius coss. Catilinam cum suis deleverunt.

[Col. 0179C] Pompeius dictator et consul in Oriente cum viginti duobus regibus pugnavit, et vicit.

Crassus dictator et consul Parthiam vicit, et ibi occiditur, sub Dionysio.

Julius Caesar dictator et consul Galliam vicit, Pompeium consulem cum omni populo Orientis devicit. Hic primus monarcha quinque annos regnavit.

Hic bissextum imo cyclum magnum composuit.

Hic a senatu occiditur.

Ab hoc Caesares sunt dicti.

Lepidus Dictator, consul, Africam et Siciliam devicit.

[Col. 0179D] Antonius dictator et consul Aegyptum devicit et Judaeam.

Octavianus dictator et consul, qui postea Augustus, Antonium cum Cleopatra maximo praelio vicit, et totum orbem pacificavit.

Post hunc consules desierunt, qui per quadringentos septuaginta et quatuor annos fuerunt. Hisque Augusti vel Caesares successerunt.


DE SACERDOTIBUS.

Hi sacerdotes praefuerunt populo Dei, sub lege usque ad Christum, numero quadraginta septem.

Aaron, Eleazar, Phinees, Abisue, Bocci, Ozi, Zaraias, Marioth, Amarias, Achitob, Sadoch, Achimaas, Azarias, Joanna, Azachias, Amarias, Achitob, Sadoch, Mosolla, Helchias, Azarias, Zaraias; in transmigratione [Col. 0180A] Babylonica, Josedech. Post reversionem Joannes, Joachim, Eliasib, Joaida, Jonathas, sub Alexandro Magno, Jaddus, Onias, Simeon, Eleazarus, Manasses, Onias, Simon, Jason, Menelaus, Lysimachus, Judas Machabaeus, Jonatha, Simon Joannis filius, Simon, Aristobulus, Alexander, Hyrcanus, Aristobulus sub Herode, Antigonus. Hic ab Antonio Romano consule occiditur; Herodes Idumaeus rex constituitur; qui regnavit triginta sex annos.

Sicque defecerunt sacerdotes ex stirpe Aaron, qui praefuerunt ab Aaron usque ad Christum, annos mille sexcentos et septem.

Quinta aetas, a captivitate Babylonica usque ad Christum, continet generationes quatuordecim, annos [Col. 0180B] quingentos octoginta septem.

Ab exordio mundi usque ad Christum, secundum Hebraicam veritatem, sunt anni 4763. Secundum septuaginta Interpretes 5228.



SEXTA AETAS. DE AUGUSTIS ET CAESARIBUS ROMANIS USQUE AD FEDERICUM I.

Sexta aetate regnavit Augustus Caesar quinquaginta sex annos, et sex menses.

Hujus tempore Christus nascitur.

Hic veneno interiit.

Joannes Baptista clarus, et Virgilius, et Horatius, et Ovidius poetae.

Colonia ab Agrippa rege conditur.

Augusta a Druso rege privigno Augusti conditur.

[Col. 0180C] Tiberius privignus Augusti regnat triginta tres annos; veneno periit.

Hoc tempore Joannes decollatur.

Christus crucifigitur.

Caius Calligula regnat tres annos, et decem menses. A suis occiditur.

Matthaeus Evangelium scripsit.

Philo claret.

Claudius regnat tredecim annos, menses octo. Marcus Evangelium scripsit. Et hic veneno periit.


Prima Christianorum persecutio.

Nero regnavit annos tredecim, menses novem; seipsum occidit.

Lucas Evangelium scripsit.

Jacobus apostolus a Judaeis lapidatur.

[Col. 0180D] Petrus crucifigitur.

Paulus decollatur.

Lucanus et Josephus clari.

Galba et Piso regnant septem menses. Hos occidit Ottho.

Ottho tres menses. Hic seipsum occidit.

Vitellius octo menses. Hunc occidit Vespasianus.

Vespasianus novem annos, profluvio ventris mortuus est.

Hierusalem a Romanis destruitur, quae stetit annos 1089.


Secunda persecutio.

Titus duos annos, menses duos. Morbo obiit.

Domitianus frater Titi quindecim annos, menses quinque. Statius claruit.

[Col. 0181A] Hic a suis confossus est.

Nerva unum annum, menses quatuor. Morbo interiit.

Joannes Evangelium scripsit.


Tertia persecutio.

Trajanus novemdecim annos, menses sex et dimidium. Ventris profluvio interiit.

Joannes apostolus obiit.

Helius Adrianus viginti unum annos. Morbo obiit. Hic Hierusalem reaedificavit et Eliam nominavit.

Aquila interpres claret.


Quarta persecutio.

Antoninus Pius, cum filiis Aurelio et Lucio viginti duos annos, menses tres.

[Col. 0181B] Marcus Antoninus Verus cum fratre Lucio Auretio Commodo annos novemdecim, mensem unum.

Sub his principibus Agapitus puer quindecennis, martyrio coronatur.

Lucius Antoninus Commodus filius Antonini, annos tredecim.

Theodotion interpres claret.

Helius Pertinax, menses sex. Hic a milite Juliano in palatio occiditur

Theophylus Cyclum paschalem scripsit.


Quinta persecutio.

Julianus regnat annos septem. A servo occiditur.

Severus Pertinax septemdecim annos; hunc Albinus imperator occidit.

Narcissus episcopus claret.

[Col. 0181C] Antonius Caracalla septem annos; ab hostibus occisus.

Quinta editio invenitur.

Macrinus unum annum; a militibus occisus.

Sexta editio invenitur.

Aurelius Alexander tredecim annos, a milite occisus.

Origenes claruit.


Sexta persecutio.

Maximianus tres annos. Hic a Pupieno occisus, qui et ipse regnum usurpans occiditur.

Gordianus septem annos, a suis occisus.

Philippus cum Philippo filio septem annos. Hic Christianus per Origenem efficitur. Ambos Decius [Col. 0181D] occidit.


Septima persecutio.

Decius unum annum, menses octo a diabolo occiditur.

Antonius claret.

Gallus cum Volusiano filio, duos annos, menses quatuor. Ab Aemilio occiditur.

Aemilius tres menses regnans, occiditur.


Octava persecutio.

Valerianus cum filio Gallieno quindecim annos. Alter a Parthis capitur et obcaecatur, alter a militibus occiditur.

Sub hoc principe, videlicet Gallieno, sex tyranni regnaverunt.

Primus Genus apud Mirsam occiditur.

[Col. 0182A] Secundus Posthumius decem annos in Gallia regnat; occiditur.

Tertius Aemilianus Maguntiae occiditur.

Quartus Marius ibidem interficitur.

Quintus Victorinus a Gallis creatur, et occiditur.

Sextus Tetricus a militibus occiditur.


Nona persecutio.

Claudius unum annum, menses novem. Morbo obiit.

Quintilius frater ejus septemdecim dies regnat et occiditur.

Aurelianus annos quinque, menses sex, a suis occiditur.

Tacitus menses sex. Hic apud Pontum occiditur.

Florianus regnat duos menses et dimidium, et in [Col. 0182B] Tarso occiditur.

Probus annos sex, menses quatuor. Hic a militibus occiditur.

Ipse tres tyrannos occidit, Saturninum, Proculum, Bonosum.

Carus cum filiis Carino et Numiano, regnat duos annos. Carus fulmine interiit. Carinus a sociis occiditur.


Decima presecutio.

Diocletianus cum Herculio Maximiniano viginti annos. Alter regno pellitur; alter occiditur.

Constantius cum Galerio Maximino sedecim annos. In Anglia moritur, seipsum interimens.

Carausius septem annos regnat. Ab Allecto occiditur.

[Col. 0182C] Allectus tres menses regnat. Hunc praefectus suus occidit.

Achileus imperator in Aegypto occiditur.

Maximius Severus annos quatuor. Apud Tharsum dolo periit.

Constantinus Constantii filius ex concubina Helena triginta annos, menses decem. Hic a Sylvestro baptizatur, et ad hoc Nicaena synodus congregatur.

Constantinopolis conditur.

Maxentius et Licinius annos decem: ambo a Constantino occiduntur.

Crispus Constantinus Constantii filius, et Licinius Licinii filius, Caesares, a Constantino occiduntur.

[Col. 0182D] Dalmatius imperator a militibus occiditur. Constantius cum fratribus Constantino et Constante viginti quatuor annos, menses quinque et dimidium. Constantius morbo periit. Constantinus a fratre est occisus, Constans in Hispania occiditur.

Sub Constantio fuerunt hi septem tyranni.

1o Magnentius, qui seipsum occidit.

2o Decentius frater ejus, qui laqueo vitam finivit.

3o Gallus, quem ipse Constantius occidit.

4o Silvanus, quem etiam occidit.

5o Veterion, qui imperium deposuit.

6o Nepotianus, quem Magnentii duces occiderunt.

7o Julianus, qui postea fit Augustus. Is annos duos, menses octo.

[Col. 0183A] Hic idololatra efficitur, et a Mercurio martyre occiditur.

Jovinianus menses octo; morbo obiit.

Athanasius claruit.

Valentinianus cum Valente annos undecim. Valentinianus fluxu sanguinis interiit.

Procopius tyrannus occiditur.

Valens cum Gratiano et Valentiniano fratris filiis annos quatuor.

Firmius tyrannus occiditur.

Martinus, Ambrosius et Hieronymus clarent.

Gratianus cum Valentiniano fratre annos sex; Gratianus igne crematur.

Valentinianus a Gothis occiditur, vel, ut alii volunt, Cratianus a Maximo tyranno interficitur, Valentianus [Col. 0183B] regno pellitur.

Theodosius, et Valentinianus, qui supra, annos undecim. Laqueo suspenditur.

Maximus et Victor, filius ejus, imperatores occiduntur.

Eugenius tyrannus occiditur.

Arcadius filius Theodosii annos tredecim, obiit.

Chrysostomus, Augustinus clarent.

Honorius frater Arcadii cum Theodosio filio fratris, annos quindecim, obiit.

Alaricus rex Romam devastat, quae stetit annos 1064.

Sub Honorio fuerunt septem tyranni.

1o Eucherius, quem Honorius occidit.

2o Constantinus. Hunc Constantius comes occidit.

[Col. 0183C] 3o Constans, filius Constantis, quem Gerontius comes occidit.

4o Maximinus, hic exsilium subiit.

5o Jovinianus, qui mox occiditur.

6o Attalus, huic manus ab Honorio abscinditur.

7o Heraclianus, hic a militibus occiditur.

Theodosius, filius Arcadii, qui minor, viginti sex annos.

Augustinus tunc obiit.

Gildo tyrannus occiditur.

Valentinianus filius Constantii comitis, annos duodecim.

Attila rex Hunnorum.

Martianus et Valentinianus annos septem, occiduntur [Col. 0183D] ab Attila.

Angli Britanniam invadunt.

Leo Major, annos septemdecim, obiit.

Victorius cyclum paschalem scripsit.

Zenon annos septemdecim, obiit.

Theodoricus rex Gothorum.

[Col. 0184A] Anastasius annos viginti octo haereticus fulmine periit.

Fulgentius episcopus claruit.

Justinus Senior annos octo. Obiit.

Benedictus abbas, Boetius clarent.

Justinianus nepos Justiniani annos triginta octo.

Dionysius abbas cyclum Paschalem scripsit.

Justinus minor annos undecim obiit.

Totila rex occiditur.

Tiberius Constantinus annos octo; obiit.

Longobardi Italiam invadunt.

Mauricius annos viginti unum; occid.

Gregorius PP. claret.

Phocas tyrannus annos octo occiditur. Anglia convertitur.

[Col. 0184B] Heraclius annos viginti sex, hydropisi moritur.

Crux exaltatur.

Constantinus filius Heraclii, menses sex, veneno periit.

Heraclonas annos duo; naso truncatur.

Isidorus episcopus claruit.

Constantinus filius superioris, annos viginti octo; occiditur.

Constantinus filius illius, annos viginti septem; obiit.

Synodus sexta Constantinopolitana.

Justinianus filius Constantini, annos decem; naso et lingua truncatur.

Hic regno pellitur.

[Col. 0184C] Leontius annos tres. Hunc occidit Justinianus.

Cudbertus episcopus claret.

Tiberius annos septem. Hunc Justinus in custodia perdidit.

Beda claruit in Anglia.

Justinianus secundo cum Tiberio filio annos sex; hic a philosophis occiditur. Alter decollatur.

Pipinus rex Francorum.

Philippicus annum unum menses sex.

Hic ab Anastasio excaecatur.

Anastasius annos sex.

Hic a Theodosio captus presbyter ordinatur.

Theodosius annum unum. Hic Catholicus, obiit.

Leo annos octo, haereticus.

Constantinus filius Leonis annos triginta quinque, [Col. 0184D] haereticus.

Leo filius Constantini annos quinque.

Constantinus filius Leonis cum matre.

[(66) 1Kb] Karolus [1 1Kb] magnus [2 1Kb] . [3 1Kb] annos [4 1Kb] 47 [5 1Kb] .

Brema construitur [6 1Kb] .

Dania [7 1Kb] convertitur a Willibrordo [8 1Kb] episcopo [9 1Kb] .

[Col. 0185A] Lodewicus [10 1Kb] magnus [11 1Kb] filius ejus [12 1Kb] annos [13 1Kb] 27 [14 1Kb] . [15 1Kb] .

Ansgarius [16 1Kb] episcopus Suevos [17 1Kb] convertit [18 1Kb] .

Lotharius [19 1Kb] filius Ludewici [20 1Kb] annos [21 1Kb] 17 [22 1Kb] .

Rabanus episcopus claruit.

Lodewicus filius Lotharii cum fratribus Lothario, Karolo [23 1Kb] et Pipino [24 1Kb] annos 36.

Karolus [25 1Kb] filius Lodewici cum fratribus [26 1Kb] Karlemanno [27 1Kb] et Ludcwico annos 11.

Arnoldus [28 1Kb] filius Karlemanni [29 1Kb] annos 12.

Lodowicus [30 1Kb] filius Arnoldi [31 1Kb] 12 [32 1Kb] annos [33 1Kb] .

Cunradus [34 1Kb] filius Cunradi [35 1Kb] principis 7 annos [36 1Kb] .

Heinricus [37 1Kb] comes regnavit annos 18 [38 1Kb] .

Oudalricus [39 1Kb] episcopus claruit.

Otto [40 1Kb] magnus Henrici filius [41 1Kb] annos 38 [42 1Kb] .

[Col. 0185B] Parthenopolis [43 1Kb] construitur.

Otto [44 1Kb] filius ejus [45 1Kb] annos 9 [46 1Kb] .

Otto filius superioris annos 18.

Notger [47 1Kb] abbas claruit.

Heribertus archiepiscopus Colomensis claret [48 1Kb] .

Heinricus [49 1Kb] dux Bawariae [50 1Kb] annos 23, menses [51 1Kb] 5 [52 1Kb] .

[Col. 0186A] Babenberg [53 1Kb] construitur.

Ruzi [54 1Kb] , Polani [55 1Kb] , Ungari [56 1Kb] facti sunt christiani [57 1Kb] .

Cuonradus annos 15.

Spira [58 1Kb] conditur [59 1Kb] .

Heinricus pius filius Cuonradi [60 1Kb] annos 17

Heinricus filius ejus [61 1Kb] regnavit annos 49 [62 1Kb] .

Roudolfus [63 1Kb] , Hermannus, Cuonradus [64 1Kb] tyranni [65 1Kb] exstiterunt [66 1Kb] .

Heinricus filius superioris regnavit annos 18 [67 1Kb] .

Lotharius regnavit annos 12 [68 1Kb] , ebdomadibus 12, diebus 12.

Cuonradus 13 annos [69 1Kb] .



CONTINUATIO I [70 1Kb]

[Col. 0186B] Fridericus imperator in expeditione Ierosolimitana submersus occubuit. Heinricus filius ejus successit, qui Apuliam, multis primatibus ejusdem terre captivatis et diversis penis afflictis, sibi subjugavit. Tandem cum post multas victorias fortuna arridente culmen honorum tocius orbis amplecteretur, ad perturbationem multorum, prohdolor, occubuit. [Col. 0187A] post cujus mortem seditiones plurime ubique terrarum sunt orte.



CONTINUATIO II [71 1Kb] .

Counradus regnavit annis 15. Fridericus regnavit annis 38. Hujus temporibus Saladinus Hierosolimam occupavit.

Anno 1187 Heinricus filius ejus regnavit annis 7. Huic Scilia et Apulia subjectae sunt.



CONTINUATIO III [72 1Kb] .

Fridericus 38. Heinricus filius ejus 8. Philippus rex frater ejus 11. Hic Babenberch a Ottone palatino fraudulenter occiditur.



CONTINUATIO IV [73 1Kb] .

Post hunc eligitur Fridericus [74 1Kb] . Cui filius ejus Heinricus imperator successit, qui in Apulia 3 [Col. 0187B] Kal. Sept. obiit. Phylippus rex ab Ottone palatino occiditur. Otto imperator regnum obtinuit, quod per principes tocius terre in brevi amisit, et Fridericus rex Apuliae eligitur. Quis [75 1Kb] vero post hunc regnum adepturus sit, posteritas videbit.



CONTINUATIO V [76 1Kb] .

Fridericus imperator regnavit annis 35. Muros cum turibus Mediolanensium deposuit. Post hec expedicionem Ierosolimitanam aggreditur, transiens Ungariam subegit Greciam, et soldanum Yconie et gentes multas paganorum vicit igne et gladio. In vigilia Barnabe apostoli in fluvio Saleph, cum corpus vellet refrigerare balneo, diem clausit extremum. Heinricus filius Friderici imperatoris regnavit annis 10. Apulliam, Calabriam, Siciliam subjecit [Col. 0187C] imperio. Hujus tempore pacem et judicium christianitas habuit. Auxilio vero et consilio suo principes Allemannie amore crucifixi Turum obsident, et dum ipsi obsiderent, ipse Ade debitum in Apullia exolvit.

Fridericus II. quinti Heinrici imperatoris filius, rex Sicilie, anno Domini 1221 contra Ottonem electus [Col. 0188A] regnavit annis 33. Hic fuit depositus per Innocencium IV papam. De Parma veniens Apulliam, veneno extinctus in Fungia sepultus. Quis autem post hunc regnum adepturus sit posteritas videbit.



CONTINUATIO VI [77 1Kb] .

Chunradus in regem eligitur.

Anno ab incarn. Dom. 1146 Chunradus et Ludvius reges Iherosolimam pergunt.

1152. Cunradus obiit et Fridericus ei succedit.

1156. Fridericus rex ordinatur. 1158. Mediolanum potenter subegit, 1162 funditus delevit.

Hic Venetiam venit papa Alexander et synodum habuit et persecutio pacificata est.



EXPLICIT LIBER HONORII INCLUSI DE IMAGINE MUNDI [78 1Kb] .

[Col. 0188B] A. 1189. Fridericus imperator amictus signaculo crucis ad expugnandos crucis inimicos Iherusalem profectus est. Sed et antequam attingeret fines Iherosolimitanae terre, finem dedit vite [79 1Kb] . Obiit autem 1190; cui Henricus rex filius ejus successit et imperialis dignitatis gubernacula anno 1191 Rome ordinatus suscepit.

1197 obiit Henricus imperator.

Anno [80 1Kb] Dom. [1347] . . . . obiit imperator Ludwicus. Eodem anno factus est terre motus magnus ante conversionem sancti Pauli.



CONTINUATIO VII [81 1Kb] .

Counradus. Fridericus. Heinricus. Philippus. Otto Fridericus. Heinricus. Cuonradus frater ejus. Cuonradus filius ejus regnavit annis duobus. Ruodolfus [Col. 0188C] comes regnavit annis 18. Adolfus comes regnavit annis 6, menses duos. Albertus dux Austriae, filius Ruodulfi regis, regnavit annis 10. Heinricus comes de Luzelburk regnavit annis 6. Post hunc Ludewicus de Bawaria regnavit annis 25. Adhuc illo vivente cepit regnare Karolus rex Bohemiae qui hodie imperat.




[Col. 0187]
SUMMA TOTIUS DE OMNIMODA HISTORIA AB ANNO 726.
(PERTZ, Monum. Germ. hist. Script. t. X, p. 128.)

[Col. 0187D] In vinea Domini stans conspexi plurimos pio opere velut examen apum fervere, quam plures vero adhuc pigro otio torpere. Illis quidem congratulabar aeternam Hierusalem vivis actibus aedificando, se ipsos [Col. 0188D] vivos lapides per virtutes adaptare; istis vero conpatiebar denario per desidiam privando, ab hujus praeclari aedificii se moeniis abalienare. Sed cum cognovissem instrumenta eis deesse, sollicitus fui eorum [Col. 0189A] indigentiae prodesse. Ne itaque propositum amittant denarium, singulis contuli quod libet ad opus necessarium. Sunt namque plurimi qui velut justas suae ignorantiae causas obtendunt, dum sibi congeriem librorum abesse ostendunt. His pie consulens de tota scriptura hoc collegi compendium, in quo ad patriam vitae properantibus sufficiens judicavi stipendium. Et ideo hoc Summam totius placuit vocitari, cum in eo series totius scripturae videatur summatim notari.

Tota sacrae auctoritatis scriptura unus liber dicitur, etc.

A. D. 726 [82 1Kb] [Chr. Wirzib. SS. VII, 26]. Karolus Pipini filius (filius [83 1Kb] Anchise filii Arnolfi episcopi Metensis) principatum majorum domus 27 annis tenuit. [Col. 0189B] Hic contra Sarracenos pugnavit, Fresiam vastavit, Wasconiam invasit. Gregorius III, papa claves sepulcri sancti Petri et vincula ejusdem cum magnis muneribus ad Karolum misit, ut a partibus imperatoris Constantini qui Leoni successit recederet; sed Karolus legatos cum honore suscepit, munera eis contulit, atque cum suis nunciis Romam remisit. Deinde contra Sarracenos in Gothia pugnat, Saxoniam intrat, et moritur. Gregorio III, succedit Zacharias papa.

A. D. 742 [84 1Kb] . Pippinus filius Karoli cum fratre Karlmanno major domus annis 11. Karlmanuus Austriam, Alemanniam atque Turingam sortitur. Pippinus Burgundiam, Neaustriam atque Provinciam. Karlmannus Wasconiam et Alamanniam vastat, cum [Col. 0189C] Saxonibus pacem facit. Deinde Romam pergens a Zacharia papa clericus factus est, monasterium sancti Silvestri in monte Soracte construxit, in quo se monachum fecit; postea ad monasterium sancti Benedicti profectus est. Isdem temporibus Radagaysus rex Longobardorum similiter fecit. Zacharias papa caput Georgii martyris in capsa reconditum reperit, in pitacio litteris Grecis exarato, et in Romanam urbem transtulit. Hic etiam dialogum beati Gregorii in Grecum transtulit. Legatione Burchardi episcopi et Folradi abbatis Zacharias papa jussit Pippinum regem constitui.

A. D. 743 [85 1Kb] . Pippinus auctoritate Stephani papae qui Zachariae successit rex Francorum est appellatus, et a Bonifacio Mogontino archiepiscopo oleo [Col. 0189D] unctus et in civitate Swessona in solium regni elevatus, regnavitque annis 16. Hildericus rex tonso capite in monasterium missus est. Pippinus Longobardiam hostiliter petit. Saxoniam bello premit, Wasconiam invadit. Othmarus abbas in insulam Rheni relegatur. Eclipsis solis facta est. Caput Johannis baptistae invenitur. Corpus sancti Nazarii [Col. 0190A] ad Laurissam affertur. Pippinus rex moritur.

A. D. 768 [86 1Kb] . Karolus Magnus filius Pippini cum fratre Karlomanno annis 3, postea solus 44. Karolus Saxoniam petit. Longobardos cum Italia subjecit, et cum triumpho Romam venit. Deinde in Italia Routgaysum occidit, Hispaniam cepit, Saxoniam sepius rebellantem armis compescuit. Item Romam venit, et filius ejus Pippinus ab Adriano papa baptizatur. Fames et mortalitas Franciam vastat. Episcopium Bremense a Karolo rege construitur [87 1Kb] , et Willihadus primus episcopus constituitur. [Chr. Wirzib.] Saxones rebelles magna plaga occidit et christianos fecit. Eclipsis solis facta est. Karolus Romam pergit, et cruces in vestibus ejus apparent. Deinde Sclavos et Hunos bello vicit. Gerolt dux et signifer in [Col. 0190B] bello occiditur. Tempore magni Karoli Constantinus imperator a Grecis excecatur; similiter papa Leo a Romanis non tamen penitus excecatur, lingua amputatur. Qui ad Karolum in Saxoniam venit, auxilium petit. Cujus causa Karolus Romam cum exercitu profectus papam restituit, criminatores ejus occidit seu in exilium misit. Papa vero divinitus visum recepit [cf. Chr. Bernoldi]. Karolus augustus Romanorum acclamatur, et in die natalis Domini a Leone papa coronatur, cum quo Greci pacem fecerunt. [EINH. Ann. Fuld. 807.] Aaron rex Persarum Karolo tentorium bissinum et pallia serica pretiosa et balsamum et elephantem, nec non et horologium ex auricalco arte mechanica mire compositum, in quo 12 horarum cursus ad clepsidram vertebatur, [Col. 0190C] cum totidem aereis pillulis quae completa hora decidebant, et casu suo cimbalum sibi subjectum tinnire faciebant, additis 12 equitibus qui per 12 fenestras completis horis exibant, et impulsu egressionis suae totidem fenestras quae prius erant aperte claudebant. Classis 200 navium de Nordmannis et Danis venit, Fresiam et omnes adjacentes insulas vastavit, tribus praeliis Fresones vicit, vectigal centum libras argenti eis imposuit. Terrae motus factus est, et mortalitas subsecuta est. Eclypsis solis facta est, et Karolus moritur.

A. D. 814 [88 1Kb] . Ludewicus Karoli filius annis 27. Hic a Stephano papa qui Leoni successit imperator factus est. Stephano mortuo Pascalis papa efficitur. [Col. 0190D] [Chron. Wirzib.] Berhhardus rex rebellat Ludewico qui mox interiit. Nix magna diu permansit. Wethi monachus in Augia mirabilem visionem vidit. Tempore Ludewici filii Karoli in Turinga cespis 50 pedum longus, 14 pedum latus [89 1Kb] , 6 pedum altus [90 1Kb] , de terra sine manibus praecisus et sublatus est, et spatio 25 pedum in alio loco projectus est. Item in Saxonia quidam locus in modum aggeris intumuit, [Col. 0191A] et spatio unius legwige [91 1Kb] sub una nocte instar valli se subrexit [92 1Kb] . Eclipsis solis facta est, et Ludewicus moritur.

A. D. 831. Lotharius filius Ludewici annis 17. Hic a Paschali papa coronatur. Hujus tempore [EINP. l. c. 824, 825. SIGEBERTUS a. 825] subita tempestate facta ingens fragmen glaciei cum grandine de coelo cecidit, cujus longitudo 15 pedum, latitudo 7, crassitudo 2 pedum fuit. Eodem tempore quaedam puella duodennis post acceptam in pascha communionem ab omni cibo et potu triennio abstinuit; post haec sicut alii homines vivere coepit. Abbas Sancti Dyonisii ossa sancti Sebastiani martyris de Roma ad Suessonam civitatem adduxit, et in basilica sancti Medardi posuit. Quae cum adhuc inhumata jacerent, [Col. 0191B] tanta signa et prodigia ibi claruerunt, ut a nullo mortalium numerus miraculorum comprehendi vel varietas valeat enarrari. Lotharius imperator judicio episcoporum arma deposuit quia uxorem reliquit, et ad agendam poenitentiam inclusus est; postea absolutus, apud Ingilheim moritur, et Mettis sepelitur.

A. D. 841. Ludewicus filius Lotharii cum fratribus Lothario Karolo et Pippino annis 36. [Ann. Wirzib. SS. II, 238 sq.] Bellum inter fratres de partitione regni excanduit, et ingens praelium fit, et tanta caedes ex utraque parte, ut numquam praesens aetas tantam stragem in gente Francorum factam ante meminerit. Deinde regnum inter se dispertiunt, et Ludewicus Germaniam, Karolus Galliam, [Col. 0191C] Lotharius Italiam optinuit. Tempore hujus Lotharii Nordmanni et Dani usque Parisius navigio venientes, regnum Karoli vastant, in Fresia tribus praeliis confligunt et vincunt. Pippinus rex Aquitaniae comprehensus a suis Karolo regi cum regno traditur, effectusque clericus in monasterium extruditur. Homo quidam fulmine tactus totus est consumptus, et vestis illaesa remansit. Lotharius monachus efficitur in Prumensi monasterio, in quo et moritur, pro quo Lotharius filius ejus imperator efficitur. Lotharius dimisit legitimam uxorem, et duxit alteram consentiente Theogaudo Treverensi et Gunthario Coloniensi archiepiscopis. Pro qua re a papa Nicolao deponuntur, rex autem ad synodum vocatur. Qui veniens et judicium cum corpore Domini [Col. 0191D] cum 70 principibus pro imposito crimine faciens, subita morte cum omnibus interiit. Tempore Ludewici fratris Lotharii quadam nocte nubes ascendit ab aquilone, altera ab oriente et meridie venit, quae ignea spicula in invicem miserunt; deinde coeuntes quasi exercitus in praelio se confuderunt. Hoc tempore mulier panes albos venales in festo sancti Laurentii coxit, et atramento nigriores de fornace protulit [SIGEBERT. 874.] Quodam tempore instante messe vermes quidam in Germaniam quasi locustae 4 pennis volantes et 6 pedes habentes ab oriente venerunt, et universam superficiem terrae [Col. 0192A] instar nivis operuerunt, cuncta quae in pratis erant devastantes. Erant autem ore lato et extenso intestino, duosque habebant dentes lapide duriores, quibus duras arborum cortices corrodere valebant. Longitudo et grossitudo quasi pollex viri, tantaeque erant multitudinis ut una hora diei centum jugera frugum prope urbem Mogontinam consumerent. Quando autem volabant, ita totum aerem per unius miliarii spacium velabant, ut splendor solis in terra positis vix appareret. Quarum nonnullae in diversis locis occisae, spicas integras cum granis et aristis in se habuisse repertae sunt. Quibusdam vero ad occidentem profectis, supervenerunt aliae, et per duos menses paene cottidie suo volatu horribile cernentibus praebuere spectaculum. Tunc et in Italia tribus [Col. 0192B] diebus et tribus noctibus sanguis de caelo pluisse narratur. Terrae motus factus est, et cometa visa est. Lotharius rex frater Ludewici imperatoris obiit, et Karolus rex Galliarum regnum ejus invasit. Mox bellum in Triburia inter Ludewicum imperatorem et Karolum committitur. Ludewicus rex Germaniae moritur, et Mediolani sepelitur. Post quem Karolus rex Galliae augustus coronatur, sed a Karlomanno impugnatur.

A. D. 877. [Chr. Wirzib.] Karolus filius Ludewici cum fratribus Karlomanno et Ludewico annis 11. Karlmannus et Ludewicus moriuntur, et Karolus dimisit regnum. Karolo mortuo, Karlomannus invadit Romanum imperium. Boum pestilentia magna contigit. [SIGEBERT. 877.] Dum vero canes cadavera [Col. 0192C] laniando comederent, quadam die universi in unum locum congregati inde discesserunt, ita ut nullus eorum neque vivus neque mortuus inveniri potuisset.

A. D. 888. [Chr. Wirzib.] Arnoldus filius Karlmanni annis 12. Karolus imperator obiit. Arnoldus exercitum Nordmannorum prorsus delevit, Italiam et Burgundiam suo regno subjecit, Romam veniens imperator efficitur. Magna fames homines se invicem comedere persuasit. Ungarii Italiam vastant, et Arnolt moritur,

A. D. 900. Ludewicus Arnoldi filius admodum puer annis 12. Ungari Bavariam ingrediuntur et plus mille ex eis occiduntur. Karinthiam invadunt; commissa pugna occiduntur plurimi utrimque, sed [Col. 0192D] amarius Ungarii. Deinde Saxoniam et Turingam vastant. Bellum Francorum cum Ungariis. Ludewicus rex moritur.

A. D. 912. [93 1Kb] Counradus filius Chounradi illius quem Adalbertus Babenbergensis interfecit, in regnum elevatus regnavit annis 7. Ungarii ab Alamannis et Bawariis juxta flumen Ine occiduntur. Cometae videntur. Ungarii Alamanniam depopulantur ferro et igne, et Alsatiam invadunt. Counradus rex moritur.

A. D. 919. Heinricus comes rex effectus regnavit annis 18. Ungarii totam Franciam, Galliam, Alsatiam [Col. 0193A] atque Alamanniam gladio et igne devastant, quos Heinricus in Suirbia interfecit. Buchardus dux occiditur. Herimanno Alamannia committitur, et Heinricus moritur.

A. D. 937. Otto Magnus Heinrici filius annis 38. Ungarii Franciam, Alamanniam, Galliam usque oceanum et Burgundiam devastantes, per Italiam redierunt. Monasteria sancti Galli et sancti Bonifacii cremantur. Hyemps valida et mortalitas animalium facta est. Ungarii cum Bawariis pugnant et vincuntur. Otto Italiam sibi subjecit, Berngerum regem expulit. Ignitus lapis quasi massa candentis ferri ab occidente volvens venit, et draco visus est. Ungarii Noricam, Franciam Italiamque petunt, et totam Bawariam devastant; juxta Augustam Alamanniae urbem [Col. 0193B] ab Ottone rege pugna victi immensa caede necantur. Cruces in vestibus apparent. Otto Romam veniens imperator efficitur. Hic in Saxonia Parthenopolim civitatem condidit. Signum in sole, deinde eclipsis solis facta est. Signum quoddam ignei coloris in coelo apparuit, et Otto moritur. Sanctus Oudalricus obiit anno episcopatus sui 50.

A. D. 975. Otto II. Ottonis Magni filius annis 9. Hic apud Calabriam occiso a Grecis exercitu de navi exiliens, natando aufugit. Deinde Romae moritur et sepelitur.

A. D. 984. Otto III, Ottonis II filius admodum puer annis 18. Fames magna fuit. Wenzlas dux passus est. Adalbertus episcopus de Braga civitate a Prucis martyrio coronatur. Nodker monachus clarus [Col. 0193C] habetur. Otto moritur, et Aquisgrani sepelitur.

A. D. 1002, Heinricus dux Bawariae rex effectus, regnavit annis 23 menses 5. Hic Italiam, Boemiam et Bolizaum ducem cum omni gente Sclavorum subjugavit. Hunc Benedictus papa coronavit. Babenberc condidit, cujus ecclesiam Benedictus papa dedicavit. Ruzi, Polani et Ungarii [94 1Kb] facti sunt christiani. Fames magna exorta est, et terrae motus extitit. Heinricus moritur et Babenberc sepelitur.

A. D. 1025. Counradus fere 15 annis regnavit. Contra hunc magna dissensio in regno efficitur, sed ipse Heinricum filium suum regem fecit, ipse vero Romam pergens imperator efficitur. Cum exercitu Pannoniam petit, sed rex Stephanus cum eo pacem [Col. 0193D] fecit. Roudolfus rex Burgundiae moriens diadema suum Counrado imperatori misit. Counradus orientalem Franciam contra Ottonem petit: deinde Burgundiam vastat, Slaviam premit, eique Sclavi qui Liutici dicuntur, facti sunt tributarii. Pilgrimus Coloniensis episcopus obiit, cui Heriman successit. Chounigunt regina et Herimmannus dux obiit. Stephanus rex Ungariorum cum omni gente sua ad fidem Christi convertitur. Eclypsis solis facta est, et Counradus moritur, ac Sphirae sepelitur, quam ipse condidit.

A. D. 1040. Heinricus rex pius Counradi filius [95 1Kb] annis 17. Hic Boemiam ingressus igne praedaque [Col. 0194A] cuncta devastat, rebellem ducem jure jurando sibi subjugat. Deinde Ungariam cum exercitu ingreditur, Ovonem tyrannum victum fugat, Petrum regem ab Ungariis expulsum in regnum restituit, subjugatoque sibi regno Ungariorum cum summo honore revertitur. Agnetem Willehelmi Pictaviensis principis filiam sibi in conjugio copulat. Pacem maximam in toto regno firmat. Pestis pecudum magna, hiems dura. Heinricus Italiam ingressus pacifice a Romanis suscipitur, papas tres non digne constitutos synodaliter deposuit, Swidgerum Babenbergensem episcopum papam constituit, Clementem nominavit; a quo ipse imperator et augustus consecratur, et per Apuliam multasque provincias felici victoria exercitum ducens, magno honore revertitur, et corpus [Col. 0194B] sancti Wicdonis de Italia ad Sphiram attulit. Petrus rex Ungariorum a quodam tyranno captus et excaecatus est, isque regnavit pro eo. Swidgerus papa obiit, cui Poppo successit; post hunc Bruno qui et Leo Tolanensium antistes papa ordinatur. Synodus Magontiae congregatur, cui praefuit Bruno apostolicus et Heinricus imperator. Bartho archiepiscopus obiit, et Herimannus contractus. Leoni papa Gebehardus qui et Victor succedit. Fames multas provincias afflixit, egestas et penuria undique praevaluit, et Heinricus vitam finivit.

A. D. 1067. Heinricus filius Heinrici imperatoris admodum puer coepit regnare, regnavitque annis 49. Cujus mater Agnes suscepit ducatum Bawariae. Victor papa moritur, et Fridericus qui et Stephanus constituitur; [Col. 0194C] post hunc Alexander ordinatur. [Annal Wirzib.] Cometa videtur, et Anglia Nordmannis subicitur. Otho dux Bawariae rebellat regi. Mox et principes conjurant contra eum. Saxones Hartesburc destruunt, sepulchrum filii Heinrici violant, ossaque ejus dispergunt. Alexander papa obiit, cui Hildibrandus qui et Gregorius succedit. Bellum juxta Unstruht committitur. Roudolfus dux in regem eligitur. Wirsiburc obsidetur. Bellum juxta Strowi, et aliud juxta Fladecheim committitur. Aliud bellum juxta Elstret fuit, in quo Roudolfus rex occisus est. Heinricus Romam obsedit, Wicbertum papam constituit. Herimannus rex elevatur, et bellum inter Swevos et Bawarios juxta Hostetin geritur. Roma [Col. 0194D] capta, et pestilentia magna est facta. Herimannus rex orientalem Franciam hostiliter ingreditur. Heinricus de Italia reversus Augustam obsidet, capit, deinde Saxoniam vastat. Bellum juxta Bleichfelt geritur. Herimannus rex occiditur. Aliud bellum fuit juxta Glicho oppidum inter Heinricum regem et Egchebertum marchionem. Eclypsis solis facta est. Counradus filius Heinrici rex constituitur, et patri rebellat. Pestilentia maxima facta est. Gregorio papa defuncto, ordinatur summus pontifex Otto Ostiensis episcopus qui et Urbanus. Hoc tempore globi ignei in caelo emicuerunt, rursumque alia in coeli parte se condiderunt. Mox de occidentis partibus [Col. 0195A] Hyspaniae et Galliae populi et nationes, tribus et linguae, omnis sexus et aetas egressi orientem petierunt, sepulchrum Domini Iherosolimis multo sanguine visitaverunt. Urbanus papa moritur, et Paschalis constituitur. Heinricus filius Heinrici rex eligitur, et patri rebellans patrem capit, regalia ei tollit. Cometa diu visa est. Heinricus junior Coloniam obsidet: interim pater ejus moritur, et Sphirae sepelitur [96 1Kb] .

A. D. 1106. Heinricus filius Heinrici annis 23 [cf. Ann. Saxo 1107]. Hic dum in Goslariensi oppido conventum [97 1Kb] habuisset [98 1Kb] , et jura regni prout voluit disposuisset, subito [99 1Kb] nimia tempestas et horribilis fulgurum et coruscationum et tonitruorum [100 1Kb] exorta regem et omnem populum perterruit. Moxque capulus mucronis regis tactus ut cora liquescens [Col. 0195B] evanuit et pictura clipei ejus deleta est. Deinde rex Flandriam cum valida manu intrat, ferro et igne cuncta vastat, Roupertum comitem cum omni populo subjugat. Post haec Pannoniam cum exercitu aggreditur, sed nihil dignum memoriae ibi geritur. Poloniam quoque cum multitudine ingreditur, qua praeda et incendio vastata revertitur. Deinde cum omni copia Italiam ingreditur, oppida, castella, municipia ferro ignique depopulatur, Romae a Pascali papa augustus consecratur, sed ipse papam comprehendit, clerum et populum terrore dispergit. Despoliata Urbe revertitur, in sacerdotes Domini et principes crudeliter grassatur. Ob hoc principes contra eum jurant, et a regno armis propellunt. Bellum juxta Welfesholz contra eum geritur, in quo victus [Col. 0195C] patria pellitur. Terrae motus factus est, et plura moenia corruerunt, Paschalis papa moritur, et Gelasius ejus loco constituitur. Quem Heinricus a Roma expulit, et Gregorium qui et Burdinus papam constituit. Defuncto Gelasio Calistus subrogatur, a quo Heinricus cum suo papa excommunicatur. Burdinus a Calisto capitur, monasterio cui nomen est Cavea intruditur. Post haec Heinricus ecclesiae concessit, ut jure ecclesiastico episcopos et abbates electione cleri et populi constituat, electus a rege regalia accipiat, et ipse rex a Kalisto papa a banno absolvitur, et ecclesiae pax redditur. Kalistus defungitur, Honorius subrogatur. Deinde facta est fames, quam secuta est tempestas horribilis multis diebus [Col. 0195D] tonitruorum et fulgurum et grandinis, et eclypsis solis per unam horam. Heinricus moritur, et Sphirae sepelitur. Lotharius dux Saxonum in regnum eligitur.

A. D. 1125. Lotharius dux Saxoniae regnat ann. 11. Huic rebellat Fridericus dux Swevorum, [Col. 0196A] filius sororis Heinrici imperatoris. Tres soles visi sunt in caelo hora nona. Nortbertus episcopus in praedicatione et religione clarus habetur. Lotharius cum exercitu Poemiam aggreditur, sed victus et multis de suis occisis regreditur, Counradus frater ducis Friderici a Swevis rex elevatur. Sphira a Lothario contra Fridericum obsidetur, nec optinetur. [cf. ANSELM. Gemb. 1128.] Eo tempore visum est caelum ardere prima hora noctis. Deinde media nocte iterum incendium visum est in caelo. Iterum atque iterum idem a pluribus visum est. Quadam nocte nimius splendor ut ignis visus est a multis de caelo cecidisse; fertur etiam grando magna ut ova anserum in aliquibus locis pluisse, inter quam et glacies praegrandis cedidit. Quaedam villae contra flatum [Col. 0196B] venti ex toto conflagratae sunt, et multa incendia extiterunt, inter quae Trajectum exustum est, et Pardirbergensis ecclesia et multa sanctorum monasteria. [cf. ANSELM. 1131.] Lotharius denuo Sphiram obsidet et victor optinet. Pestilentia sequitur et hominum et animalium, Honorius papa moritur, et duo papae ordinantur, scilicet Anacletus qui et Leo, quem Roma suscepit, et Innocentius quem ecclesia recepit. Item prima hora noctis caelum visum est quasi sanguine perfusum in aquilonari parte. Innocentius papa venit in Gallias in civitatem Leodium, cui Lotharius rex occurrit cum omnibus episcopis Germaniae, qui Innocentium papam eligunt, Anacletum respuunt, expeditionem in Italiam conjurant, ut Romam papam perducant. Interim Lotharius [Col. 0196C] cum exercitu Daniam adit, regem Danorum Nicolaum filiumque ejus Magnum in deditionem cum obsidibus accepit, et victor rediit. Deinde collecto exercitu Italiam petit, Romam cum papa Innocentio coronandus pergit. In itinere insidias ut dicitur Friderici ducis incurrit, unde offensus Augustam civitatem incendit, plures de civibus occidit, plurimos de suis amisit, in Italia vero maximam partem suorum amisit. Post multos labores Romam ingreditur, honorifice a senatu et populo Romano suscipitur, ab Innocentio papa augustus cum regina coronatur, cum pace regreditur (an. 1133). Eclipsis solis facta est 4 Nonas Augusti media die per unam fere horam, qualis per mille annos non est visa. Denique [Col. 0196D] totum caelum obscuratum est instar noctis, et stellae toto paene caelo visae sunt. Tandem sol egressus de tenebris in modum stellae apparuit, deinde in modum novae lunae, ad extremum propriam formam induit [cf. Cont. Mariani Scoti SS. V, 562].




[Col. 0197]
DE LUMINARIBUS ECCLESIAE SIVE DE SCRIPTORIBUS ECCLESIASTICIS LIBELLI QUATUOR.
(FABRIC., Bibliotheca ecclesiastica, Hamburgi 1718, fol., pag. 73.)



LIBELLUS I EX HIERONYMO SUBLECTUS.

[Col. 0197A] Rogo te, lector (si tamen prae dono invidiae audias), ne hujus opusculi laborem vilipendas. Ego quippe vigilavi ut tu dormias, ego laboravi ut tu quiescas. Tuus solummodo labor erit, ut perlegendo intelligentia replearis, et praeditus, clarus ab omnibus habearis. Si autem (quod magis timeo) tabido corde et nebulosa facie his flosculis ornate contextis lividum dentem imprimis, ac rosigerum sertum, candidulis liliis connexum, venenata lingua carpis, invidia quidem te ut proximum servum caligini ignorantiae involvet, me autem benevolentia per lumen scientiae ad gloriam et honorem perducet. In hoc libello omnes ecclesiasticos scriptores a tempore Christi usque ad nostra tempora nominatim expressi, quos ex Hieronymo, Gennadio, Isidoro, Beda et [Col. 0197B] aliis cognoscere potui.

CAP. I. Simon Petrus, filius Joannis, provinciae Galilaeae, vico Bethsaida, frater Andreae apostoli, et princeps apostolorum, scripsit duas epistolas, quae canonicae nominantur. Evangelium quoque Marci ejus esse dicitur. Libri autem, de quibus unus Actorum ejus inscribitur, alius Evangelii, tertius Praedicationis, quartus Apocalypseos, quintus Judicii, inter apocryphas scripturas repudiantur. Hic post episcopatum Antiochensis Ecclesiae, ad expugnandum Simonem Magum Romam pergit, ibique viginti annis cathedram episcopalem tenuit, usque ad quartum decimum annum Neronis, a quo et crucifixus est, Romaeque sepultus (Hieron., De viris illustribus, c. 1).

[Col. 0197C] CAP. II. Jacobus, frater Domini, cognomento Justus, Joseph, ut quidam existimant, ex alia uxore, ut alii, Mariae sororis matris Domini filius, scripsit unam de septem canonicis Epistolam. Hic post passionem Domini ab apostolis Hierosolymorum ordinatus episcopus, triginta annis rexit Ecclesiam, et juxta templum Domini, ubi praecipitatus fuerat, sepelitur (Hieron. c. 2).

CAP. III. Matthaeus, qui et Levi, ex publicano apostolus, primus in Judaea Evangelium Christi Hebraeis litteris composuit (Hieron. c. 3).

CAP. IV. Judas, frater Jacobi, unam de septem canonicis reliquit Epistolam (Hieron. c. 4).

[Col. 0198A] CAP. V. Paulus apostolus, qui antea Saulus, extra numerum duodecim apostolorum, de tribu Benjamin, et oppido Judaeae Gischali, scripsit decem Epistolas ad Ecclesias: ad Romanos unam, ad Corinthios duas, ad Galatas unam, ad Ephesios unam, ad Philippenses unam, ad Colossenses unam, ad Thessalonicenses duas, ad Hebraeos unam: praeterea ad discipulos suos quatuor, Timotheo duas, Tito unam, Philemoni unam, ad Laodicenses unam, quae quidem legitur, sed ab omnibus exploditur. Hic quarto decimo Neronis anno, eodem die quo Petrus, Romae pro Christo capite truncatur, et in via Ostiensi sepelitur tricesimo septimo anno post passionem Domini (Hieron. c. 5).

CAP. VI. Barnabas, Cyprius, qui et Joseph, levites [Col. 0198B] cum Paulo gentium apostolus ordinatus, unam ad aedificationem Ecclesiae Epistolam composuit, quae inter apocryphas scripturas legitur. (Hieron. c. 6).

CAP. VII. Lucas, medicus Antiochensis, sectator Pauli apostoli, scripsit Evangelium et Actus apostolorum Romae. Hic octuagesimo et quarto anno in Bithynia moritur, et postmodum Constantinopolim transfertur (Hieron. c. 7).

CAP. VIII. Marcus, discipulus et interpres Petri, Romanis scripsit Evangelium. Hic passus est octavo Neronis anno, et Alexandriae sepultus (Hieron. c. 8).

CAP. IX. Joannes apostolus, filius Zebedaei, et frater Jacobi, scripsit Asiae episcopis Evangelium, [Col. 0198C] et Apocalypsim, et tres canonicas Epistolas. Hic sexagesimo octavo anno post passionem Domini sub Trajano moritur, et apud Ephesum sepelitur (Hieron. c. 9).

CAP. X. Hermas, cujus apostolus Paulus ad Romanos meminit, scripsit librum qui apellatur Pastor (Hieron. c. 10).

CAP. XI. Philo Judaeus, natione Alexandrinus, de genere sacerdotum, scripsit librum unum de Vita nostrorum sub Marco degentium. Hujus exstant praeclara et innumerabilia opera: In quinque libros Moysi; De confusione linguarum, liber unus; De natura et inventione, liber unus; De his quae sensu [Col. 0199A] precamur et testamur, liber unus; De eruditione, liber unus; De haerede divinarum rerum, liber unus; De divisione aequalium et contrariorum, liber unus; De tribus virtutibus, liber unus; Quare quorumdam in Scripturis mutata sint nomina, liber unus; De pactis, libri duo; De vita sapientis, liber unus; De tribus virtutibus, liber unus; Quod somnia mittantur a Deo, libri quinque; Quaestionum et solutionum in Exodum libri quinque; De tabernaculo et Decalogo, libri quatuor; De victimis et repromissionibus; De maledictis; De providentia; De Judaeis; De conversatione vitae Alexandri; Quod propriam rationem habeant muta animalia; Quod omnis insipiens servus sit; De apostolicis viris, quem inscripsit De contemplativa vita; De agricultura duos; De [Col. 0199B] ebrietate duos. Hic conscripsit secundum librum Machabaeorum [(67-69) 1Kb] .

CAP. XII. Lucius Annaeus Seneca, Cordubensis, Photini Stoici discipulus, et patruus Lucani poetae. Scripsit quasdam epistolas ad Paulum apostolum, et Apostolus quasdam rescripsit (Hieron. c. 12).

CAP. XIII. Josephus, Mathathiae filius, ex Hierosolymis sacerdos, a Vespasiano captus, scripsit Romae septem libros Judaicae captivitatis, et alios viginti quatuor Antiquitatum libros, ab exordio mundi usque ad quartum decimum annum Domitiani Caesaris, et duos conflictus adversus Appionem, grammaticum Alexandrinum, et unum qui inscribitur De potentia, in quo digesta sunt Machabaeorum martyria (Hieron. c. 13).

[Col. 0199C] CAP. XIV. Justus Tiberiensis, de provincia Galilaeae, scripsit Historiam Judaicarum rerum, et quosdam commentariolos de Scripturis (Hieron. c. 14).

CAP. XV. Clemens, cujus Apostolus ad Philippenses meminit, quartus post Petrum apostolum Romae episcopus (siquidem secundus Linus, tertius Anacletus fuit), scripsit Epistolam ad Corinthiorum Ecclesiam, valde utilem, et Itinerarium Petri, et Disputationem Petri et Appionis, et multa alia quae inter apocrypha numerantur. (Hieron. c. 15).

CAP. XVI. Dionysius areopagita, philosophus, a Paulo apostolo conversus, Athenis episcopus ordinatus, scripsit librum De hierarchia, et multa [Col. 0199D] alia [(70) 2Kb] .

CAP. XVII. Ignatius, Antiochenae Ecclesiae post Petrum apostolum tertius episcopus, scripsit Ecclesiae Ephesiorum epistolam, alteram ad Magnesianos, tertiam ad Trallenses, quartam ad Romanos, deinde [Col. 0200A] ad Philadelphios et Smyrnaeos. Hic passus est sub Trajano (Hieron. c. 16).

CAP. XVIII. Polycarpus, Joannis apostoli discipulus, ab eo Smyrnae episcopus ordinatus, scripsit ad Philippenses valde utilem epistolam, et quaedam de die Paschae. Hic sub Commodo pro Christo igni traditur (Hieron. c. 17).

CAP. XIX. Papias, Joannis auditor, Hierapolitanus in Asia episcopus, quinque scripsit volumina, quae praenotavit: Explanatio sermonum Domini (Hieron. c. 18).

CAP. XX. Quadratus, apostolorum discipulus, Athenarum episcopus, scripsit librum pro Christiana religione valde utilem, apostolica doctrina dignum (Hieron. c. 19).

[Col. 0200B] CAP. XXI. Aristides, Atheniensis philosophus eloquentissimus, scripsit volumen, nostri dogmatis rationem continens (Hieron. c. 20).

CAP. XXII. Agrippa, cognomento Castor, vir valde doctus, adversus viginti quatuor volumina Basilidis haeretici, quae in Evangelium confecerat, fortissime disseruit (Hieron. c. 21).

CAP. XXIII. Egesippus, vicinus apostolicorum temporum, omnem a passione Domini usque ad suam aetatem ecclesiasticorum actuum texens historiam, quinque libros composuit (Hieron. c. 22).

CAP. XXIV. Justinus, philosophus, de Neapoli urbe Palaestinae, patre Prisco Bacchio, scripsit libros quatuor pro religione Christi contra gentes, et unum de monarchia Dei, et unum quem praenotavit Psalten, [Col. 0200C] et unum de anima, et dialogum contra Judaeos, et insignia volumina contra Marcionem, et librum contra omnes haereses. Ad ultimum pro Christo sanguinem fudit (Hieron. c. 23).

CAP. XXV. Melito, Asianus, Sardensis episcopus, librum pro Christiano dogmate composuit. Scripsit etiam de Pascha duos libros; De vita prophetarum librum unum; De senibus unum; De corpore et anima unum; De baptismate unum; De veritate unum; De generatione Christi unum; De prophetia sua unum; De hospitalitate unum; et alium librum qui Clavis inscribitur; De diabolo unum; De Apocalypsi Joannis unum; eclogarum libros sex (Hieron. c. 24).

[Col. 0200D] CAP. XXVI. Theophilus, sextus Antiochenae Ecclesiae episcopus, contra Marcionem librum composuit, et ad Auctolycum tria volumina, et contra haeresim Hermogenis librum unum, et alios tractatus (Hieron. c. 25).

[Col. 0201A] CAP. XXVII. Apollinaris, Asiae Hieropolitanus episcopus, insigne volumen pro fide Christianorum edidit, et quinque libros adversus gentes, et tres de veritate, et duos adversus Cataphrygas (Hieron. c. 26).

CAP. XXVIII. Dionysius, Corinthiorum Ecclesiae episcopus, multas epistolas ad Ecclesias scripsit: in quibus est una ad Laodicenses [(71) 1Kb] , alia ad Athenienses, tertia ad Nicomedienses, quarta ad Cretenses, quinta ad Ponti Ecclesias, sexta ad Ignosianos [(72) 1Kb] , septima ad Romanos, octava ad Chrysophoram, sanctam feminam. Sub Marco Antonino claruit (Hieron. c. 27).

CAP. XXIX. Pinytus, Cretensis, Cnossiae urbis episcopus, scripsit ad Dionysium episcopum valde [Col. 0201B] elegantem epistolam (Hieron. c. 28).

CAP. XXX. Tatianus haeresiarcha infinita scripsit volumina. Hic Justini philosophi discipulus fuit; in rhetorica quam maxime floruit; novam haeresim condidit [(73) 1Kb] .

CAP. XXXI. Philippus, Cretensis, Gortinae urbis episcopus, praeclarum adversus Marcionem edidit librum (Hieron. c. 30).

CAP. XXXII. Musanus, non ignobilis scriptor, confecit librum adversus quosdam, qui ad haeresim Tatianam declinaverunt (Hieron. c. 31).

CAP. XXXIII. Modestus adversus Marcionem fecit librum, et alia quaedam (Hieron. c. 32).

CAP. XXXIV. Bardesanus, in Mesopotamia clarus, [Col. 0201C] infinita adversus pene omnes haereticos scripsit volumina. Hic nimis eloquens fuit, et novam haeresim condidit (Hieron. c. 33).

CAP. XXXV. Victor, tertius decimus Romanae urbis episcopus, de Pascha, et alia quaedam scripsit volumina (Hieron. c. 34).

CAP. XXXVI. Irenaeus, Lugdunensis Galliae episcopus, scripsit adversus haereses libros quinque, contra gentes volumen breve, De disciplina aliud, et ad Martianum fratrem de apostolica praedicatione, librum variorum tractatuum, ad Blastum de schismate, ad Florinum de monarchia, de ogdoade egregium documentum; et quaedam ad Victorem papam de Pascha (Hieron. c. 35).

CAP. XXXVII. Pantaenus, Stoicae sectae discipulus, [Col. 0201D] tam in sanctis Scripturis quam in saeculari litteratura eruditus, Alexandriae multos commentarios in sanctam Scripturam fecit. Hic ad Indiam missus, ubi Bartholomaeus docuit, ubi Evangelium Matthaei reperit, quod et secum detulit (Hieron. c. 36).

CAP. XXXVIII. Rhodon, genere Asianus, a Tatiano in Scripturis Romae eruditus, edidit plurima, praecipuumque adversus Marcionem opus; sed et in Hexaemeron elegantes tractatus composuit, et adversus [Col. 0202A] versus Cataphrygas insigne volumen. Sub Commodo floruit (Hieron. c. 37).

CAP. XXXIX. Clemens, Alexandrinae Ecclesiae presbyter, Pantaeni auditor, post eum ecclesiasticam scholam tenens, scripsit insignia volumina, plena eruditionis et eloquentiae, tam de Scripturis divinis, quam de saecularis litteraturae instrumento. E quibus sunt illa Stromatum et Informationum libri octo, De paedagogis unus, De Pascha unus, De jejunio unus, De disceptatione unus, et alius qui inscribitur: Quisnam ille dives sit qui salvetur; De obtrectatione liber unus; De canonibus ecclesiasticis unus. Hujus discipulus fuit Origenes (Hieron. c. 38).

CAP. XL. Miltiades scripsit praecipuum volumen [Col. 0202B] adversus Montanum et Priscam et Maximillam, et alios libros adversus gentes et Judaeos (Hieron. c. 39).

CAP. XLI. Apollonius, vir disertissimus, scripsit adversus Montanum et Priscam et Maximillam insigne et magnum volumen. Contra hunc scripsit Tertullianus. Hic claruit sub Severo (Hieron. c. 40).

CAP. XLII. Serapion, Antiochiae episcopus, scrisit epistolam ad Caricum et Ponticum de haeresi Montani. Ad Domnionem quoque librum composuit, et unum De evangelio, et alias breves epistolas (Hieron. c. 41).

CAP. XLIII. Apollonius, Romanae urbis senator, insigne volumen pro fide nostra composuit. Hic sententia senatus pro Christo capite truncatur (Hieron. [Col. 0202C] c. 42).

CAP. XLIV. Theophilus, Caesareae Palaestinae, quae olim Turris Stratonis vocabatur, episcopus, de Pascha synodicam et valde utilem composuit epistolam (Hieron. c. 43).

CAP. XLV. Bacchylus, Corinthiorum episcopus, elegantem librum de Pascha composuit (Hieron. c. 44).

CAP. XLVI. Polycrates, Ephesiorum episcopus, scripsit synodicam epistolam ad Victorem Romanum episcopum (Hieron. c. 45).

CAP. XLVII. Heraclius in Apostolum commentarios composuit (Hieron. c. 46).

CAP. XLVIII. Maximinus famosam quaestionem [Col. 0202D] insigni volumine ventilavit: Unde malum, et quod materia a Deo facta sit (Hieron. c. 47).

CAP. XLIX. Candidus in Hexaemeron pulcherrimos tractatus edidit (Hieron. c. 48).

CAP. L. Appion similiter in Hexaemeron tractatus fecit (Hieron. c. 49).

CAP. LI. Sextus sub Severo scripsit librum De resurrectione (Hieron. c. 50).

CAP. LII. Brabianus quaedam opuscula ad Christianum dogma pertinentia edidit (Hieron. c. 51).

[Col. 0203A] CAP. LIII. Judas plenissime disputavit de septuaginta hebdomadibus apud Danielem, et Chronica usque ad Severum perduxit (Hieron. c. 52).

CAP. LIV. Tertullianus, presbyter provinciae Africanae, civitatis Carthaginiensis, patre centurione proconsulari, acris et vehementis ingenii, multa scripsit volumina. Specialiter autem adversus Ecclesiam texuit volumina: De pudicitia, De persecutione, De jejuniis, De monogamia, De ecstasi libros quinque, et sextum adversus Apollonium, et multa alia, quae non exstant, volumina (Hieron. c. 53).

CAP. LV. Origenes, qui et Adamantius, Leoinde patre, matre . . . . . , Alexandriae, a Demetrio ejusdem urbis episcopo in locum Clementis presbyteri confirmatus, tantum in Scripturis habuit studii, ut Hebraeam [Col. 0203B] linguam contra aetatis gentisque suae naturam edisceret; et exceptis septuaginta Interpretibus alias quoque editiones in unum congregaret, Aquilae scilicet Pontici proselyti, et Theodotionis Ebionaei et Symmachi ejusdem dogmatis. In Evangelium quoque Matthaeum scripsit commentarios. Praeterea quintam, et sextam, et septimam editionem cum caeteris comparavit. Dialecticam quoque et geometriam, et arithmeticam et astronomiam, musicam et grammaticam, et rhetoricam, omniumque philosophorum sectas ita didicit, ut studiosos quoque saecularium litterarum sectatores haberet, concursusque ad eum mirifice fierent. Sex millia librorum scripsit. Sub Severo floruit (Hieron. c. 54).

CAP. LVI. Ammonius, vir disertus et valde eruditus, [Col. 0203C] in philosophia clarus, Alexandriae inter multa ingenii sui praeclara monumenta etiam de consonantia Moysi et Jesu elegans opus composuit, et evangelicos canones excogitavit, quos postea secutus est Eusebius Caesariensis (Hieron. c. 55).

CAP. LVII. Ambrosius, primum Marcionites, deinde ab Origene correctus, Ecclesiae Alexandrinae diaconus, multas epistolas ad Origenem scripsit. Ad hunc Origenes infinita dictavit volumina (Hieron. c 56).

CAP. LVIII. Tripho, Origenis auditor, in Scripturis eruditissimus, multa fecit opuscula, praecipue librum quem composuit De vacca rufa, in Deuteronomio; De divisione columbae et turturis ab Abraham [Col. 0203D] (Hieron. c. 57).

CAP. LIX. Minutius Felix, Romae insignis causidicus, scripsit altercationis Dialogum, Christiani et haeretici disputantis, et librum De fato contra mathematicos (Hieron. c. 58).

CAP. LX. Gaius adversus Proculum, Montani sectatorem, valde insignem habuit disputationem (Hieron. c. 59).

CAP. LXI. Beryllus, Arabiae Bostrenus episcopus, in quamdam haeresim lapsus, ab Origene correctus, scripsit varia opuscula, et maxime epistolas. Exstat et Dialogus Origenis et Berylli (Hieron. c. 60).

CAP. LXII. Hippolytus, cujusdam urbis episcopus, scripsit de Pascha et temporibus, et nonnullos in Scripturas commentarios; in Hexaemeron; in Exodum; [Col. 0204A] in Cantica canticorum; in Genesim; in Zachariam; de Psalmis; in Isaiam; in Danielem; in Apocalypsim; in Proverbia; in Ecclesiasten; de Saul et Pythonissa; De Antichristo; De resurrectione; contra Marcionem; De Pascha; adversum omnes haereses narrationem; De laude Salvatoris (Hieron. c. 61).

CAP. LXIII. Alexander, Cappadociae episcopus, scripsit epistolam ad Antiochenses, aliam ad Origenem, aliam ad Demetrium, et alias ad diversos epistolas. Hic sub Decio martyrio coronatur (Hieron. c. 62).

CAP. LXIV. Julius Africanus scripsit quinque de temporibus volumina. Hic sub Aurelio imperatore suscepit legationem pro instauratione urbis Emaus, quae postea Nicopolis est appellata (Hieron. cap. [Col. 0204B] 63).

CAP. LXV. Geminus, Antiochenae Ecclesiae presbyter, quaedam ingenii sui monumenta composuit (Hieron. c. 64).

CAP. LXVI. Theodorus, qui postea Gregorius appellatus est, Neocaesareae Ponti episcopus, Origenis auditor, scripsit Metaphrasin in Ecclesiasten, brevem quidem, sed valde utilem, et alias de fide epistolas (Hieron. c. 65).

CAP. LXVII. Cornelius, Romanae urbis episcopus, scripsit epistolam ad Fabium Antiochenae Ecclesiae episcopum, de synodo Romana et Italica, aliam de Novatiano, et de his qui lapsi sunt: tertiam de gestis synodi, quartam ad eumdem Novatum et Fabium, valde prolixam (Hieron. c. 66).

[Col. 0204C] CAP. LXVIII. Caecilius Cyprianus, Africus, Carthagineinsis episcopus, multa composuit opera quae sole sunt clariora. Passus est sub Valentiniano, quo Cornelius Romae (Hieron. c. 67).

CAP. LXIX. Pontius, diaconus Cypriani, egregium volumen Vitae et passionis Cypriani reliquit (Hieron. c. 68).

CAP. LXX. Dionysius, Alexandrinae urbis episcopus, Origenis insignissimus auditor, scripsit quatuor libros ad Dionysium Romanae urbis episcopum, et ad Laodicenses De poenitentia; item Canonem de poenitentia; ad Origenem De martyrio; ad Armenios De poenitentia et de ordine delictorum; De natura ad Timotheum, et De tentationibus ad Euphanorem, [Col. 0204D] ad Basilidem quoque multas epistolas (Hieron. c. 69).

CAP. LXXI. Novatianus, Romanae urbis presbyter, adversus Cornelium cathedram sacerdotalem invadens, lapsos recipere nolens, scripsit De Pascha, de Sabbato, De oratione, De cibis Judaicis; De Attalo, multaque alia, et De Trinitate grande volumen, quod plurimi Cypriani existimant (Hieron. c. 70).

CAP. LXXII. Malchion, disertissimus Antiochenae Ecclesiae presbyter, dialogum adversus Paulum Samosatenum disputavit (Hieron. c. 71).

CAP. LXXIII. Archelaus, episcopus Mesopotamiae, librum adversum Manichaeum composuit (Hieron. c. 72).

CAP. LXXIV. Anatolius Alexandrinus Laodiceae [Col. 0205A] Syriae episcopus, volumen de Pascha composuit; decem libros de arithmetica, geometria, astronomia, grammatica, rhetorica, dialectica (Hieron. c. 73).

CAP. LXXV. Victorinus, Pictaviensis episcopus, scripsit commentarios in Genesim, in Exodum, in Leviticum, in Isaiam, in Ezechielem, in Habacuc, in Ecclesiasten, in Cantica canticorum, in Apocalypsim Joannis, et adversum omnes haereses, et multa alia; ad extremum martyrio coronatur (Hieron. c. 74).

CAP. LXXVI. Pamphilus presbyter, Eusebii Caesariensis episcopi necessarius, tanto bibliothecae divinae amore flagravit, ut maximam partem Origenis voluminum sua manu conscripserit, et in duodecim prophetas viginti quinque quaestionum Origenis [Col. 0205B] volumina. Sub Maximo passus est martyrio pro Christo (Hieron. c. 75).

CAP. LXXVII. Pierius, Alexandrinae Ecclesiae presbyter, scripsit longissimum tractatum in Osee prophetam, et alios diversos tractatus, tanta sermonis elegantia, ut junior Origenes vocaretur (Hieron. c. 76).

CAP. LXXVIII. Lucianus, vir disertissimus, Antiochenae Ecclesiae presbyter, postmodum Nicomediae episcopus, magno Scripturarum studio laborans, scripsit librum De fide, et epistolas ad nonnullos. Passus est sub Maximino, et Helenopoli sepultus (Hieron. c. 77, ubi non vocatur episcopus).

CAP. LXXIX. Phileas, de urbe Aegypti quae vocatur [Col. 0205C] Thmuis, nobili genere, magnis opibus, elegantissimum librum de martyrum laude composuit. Hic pro Christo capite truncatur (Hieron. c. 78).

CAP. LXXX. Arnobius rhetor scripsit adversus gentes duo volumina (Hieron. c. 79).

CAP. LXXXI. Firmianus, qui et Lactantius, Arnobii discipulus, scripsit in scholis Africae Itinerarium hexametris versibus: et alium librum qui inscribitur Grammaticus, et alium pulcherrimum De ira Dei, et Institutionum divinarum adversus gentes libros septem; ad Asclepiadem duos; ad Demetrium, auditorem suum, epistolarum libros septem; De persecutione unum: ad Probum epistolarum libros [Col. 0205D] quatuor: ad Severum epistolarum libros duos; ad Demetriadem De opificio Dei, vel formatione hominis librum unum. Hic magister Caesaris Crispi, filii Constantini, fuit (Hieron. c. 80).

CAP. LXXXII. Eusebius, Caesareae Palaestinae episcopus, in Scripturis divinis studiosissimus, et bibliothecae divinae cum Pamphilo Martyre diligentissimus investigator, edidit infinita volumina, de quibus haec sunt: Evangelicae expositionis libri viginti; evangelicarum Quaestionum libri quindecim; Theophaniae libri quinque; ecclesiasticae Historiae libri decem; omnimoda Historia, et ejus breviarium; De Evangeliorum dissonantia, et in Isaiam libri decem, et contra Porphyrium, qui eodem tempore scribebat in Sicilia (ut quidam putant), libri triginta. Topicorum [Col. 0206A] liber unus: pro Origene libri sex: De vita Pamphili martyris tres; De martyribus, et alia opuscula, et in centum quinquaginta Psalmos eruditissimi commentarii, et alia multa. Floruit maxime sub Constantino, et ob amicitiam Pamphili martyris, cognomentum ab eo Eusebius Pamphili sortitus est (Hieron. c. 81).

CAP. LXXXIII. Reticius, Augustodunensis episcopus, scripsit commentarios in Cantica canticorum, et aliud grande volumen adversus Novatianum (Hieron. c. 82).

CAP. LXXXIV. Methodius, Olympi Lyciae, et postea Tyri episcopus, nitidi compositique sermonis adversus Porphyrium confecit libros, et Symposion decem virginum; De resurrectione opus egregium; [Col. 0206B] contra Origenem, et adversus eumdem de Pythonissa; De animae exitu; in Genesim; in Cantica canticorum commentarios, et multa alia. Sub Decio et Valeriano martyrio coronatus est (Hier. c. 83).

CAP. LXXXV. Juvencus, nobilissimi generis Hispanus presbyter, quatuor Evangelia hexametris versibus quatuor libris composuit, et nonnulla eodem metro ad sacramentorum ordinem pertinentia Floruit sub Constantino (Hieron. c. 84).

CAP. LXXXVI. Eustathius, genere Pamphylius, primum Beroeae Syriae, deinde Antiochiae episcopus, multa composuit adversus Arianorum dogmata, et De anima volumina, et adversus Origenem; et infinitas [Col. 0206C] epistolas (Hieron. c. 85).

CAP. LXXXVII. Marcellus, Ancyranus episcopus, sub Constantino et Constantio multa diversarum expositionum scripsit volumina, et maxime adversum Arianos (Hieron. c. 86).

CAP. LXXXVIII. Athanasius, Alexandrinae urbis episcopus, sub Constante scripsit duos libros adversum gentes; contra Valentem et Ursacium librum unum; De virginitate librum unum; De persecutionibus Arianorum plurimos; De Psalmorum titulis; Historiam Antonii monachi, et multa alia (Hieron. c. 87).

CAP. LXXXIX. Antonius monachus (cujus Vitam Athanasius insigni volumine prosecutus est) misit [Col. 0206D] septem epistolas ad diversa monasteria, apostolici sensus et sermonis (Hieron. c. 88).

CAP. XC. Basilius, Ancyranus, episcopus arcis Mechaeae, sub Constantio scripsit contra Marcellum, et De virginitate librum, et nonnulla alia (Hieron. c. 89).

CAP. XCI. Theodorus, Heracliae Thraciarum episcopus, elegantis apertique sermonis edidit sub Constantio commentarios in Matthaeum, in Joannem, in Apostolum (Hieron. c. 90).

CAP. XCII. Eusebius, Emisenus episcopus, elegantis et rhetorici ingenii, innumerabiles confecit libros; e quibus praecipui sunt, adversus Judaeos et gentes, ad Novatianos, in Epistolam ad Galatas libri [Col. 0207A] decem, in Evangelia homiliae plurimae, sed breves. Floruit sub Constantio (Hier. c. 91).

CAP. XCIII. Triphyllius, Cypri Ledrensis [(74) 8Kb] sive , episcopus eloquentissimus, sub Constantio scripsit commentarios in Cantica canticorum et multa alia (Hier. c. 92).

CAP. XCIV. Donatus, a quo Donatiani per Africam, sub Constantio multa scripsit opuscula, ad suam haeresim pertinentia, et de Spiritu sancto librum, Ariano dogmati congruentem (Hier. c. 93).

CAP. XCV. Asterius, Arianae factionis philosophus, sub Constantio scripsit in Epistolam ad Romanos: in Evangelia; in Psalmos commentarios et alia multa (Hier. c. 94).

CAP. XCVI. Lucifer, Calaritanus episcopus, contra [Col. 0207B] Constantium imperatorem scripsit libros (Hier. c. 95).

CAP. XCVII. Eusebius, natione Sardus, ex lectore urbis Romae Vercellensis episcopus, ob confessionem fidei a Constantio principe Scythopolim, inde in Cappadociam relegatus, sub Juliano imperatore reversus, edidit in Psalmos commentarios Eusebii Caesariensis (Hier. c. 96).

CAP. XCVIII. Fortunatius [(75) 1Kb] , natione Afer, Aquileiensis episcopus, sub Constantino scripsit commentarios in Evangelia, titulis ordinatis (Hier. c. 97).

CAP. XCIX. Achatius [(76) 1Kb] , Caesariensis Palaestinae episcopus, elaboravit in Ecclesiasten octodecim volumina, ad dogma populorum sex. Praeterea multos diversosque tractatus composuit. In tantum autem [Col. 0207C] sub Constantio imp. claruit, ut in locum Liberii episcopi Felicem Arianum episcopum constituerit (Hier. c. 98).

CAP. C. Serapion Themuseos [(77) 1Kb] episcopus, qui ob elegantiam ingenii cognomen Scholastici accepit, charus Antonii monachi, edidit adversus Manichaeum egregium librum; De Psalmorum titulis unum; et ad diversos utiles epistolas. Sub Constantio claruit (Hier. c. 99).

CAP. CI. Hilarius, Pictaviensis episcopus, factione Saturnini Arelatensis episcopi, de synodo Biterrensi in Phrygiam relegatus, sub Valentiniano confecit duodecim libros adversus Arianos, et alium librum De synodis, quem ad Galliarum episcopos scripsit: in Psalmos commentarios, in primum videlicet [Col. 0207D] et secundum, et a quinquagesimo primo usque ad sexagesimum secundum, et a centesimo octavo usque ad extremum. In quo opere imitatus Origenem, nonnulla etiam de suo addidit. Scripsit duos libros ad Constantium, et unum adversus Valentem et Ursacium, historiam Ariminensis et Seleuciensis synodi continentem: et ad praefectum Sallustium, sive contra Dioscorum, et librum Hymnorum, et alium Mysteriorum, et commentarium in Matthaeum, et tractatus in Job, et elegantem librum contra Auxentium, et nonnullas ad diversos epistolas, [Col. 0208A] et librum in Cantica canticorum (Hieron. c. 100).

CAP. CII. Victorinus, natione Afer, Romae sub Constantio rhetoricam docens, scripsit adversus Arianum libros more dialectico valde obscuros, qui inde ab eruditis non intelliguntur; et commentarios in Apostolum (Hieron. c. 101, Gennad. c. 60).

CAP. CIII. Titus, Bostrenus episcopus, sub Juliano fortes adversus Manichaeos scripsit libros et nonnulla alia volumina (Hieron. c. 102).

CAP. CIV. Damasus, Romae urbis episcopus, sub Theodosio, multa et brevia volumina heroico metro edidit (Hieron. c. 103).

CAP. CV. Apollinaris, Laodicenus Syriae episcopus, patre presbytero, sub Theodosio innumerabilia in sanctas Scripturas composuit, et contra Porphyrium [Col. 0208B] triginta libros (Hieron. c. 104).

CAP. CVI. Gregorius, Beaticus, Eliberi episcopus, diversos tractatus composuit et De fide elegantem librum (Hieron c. 105, Gennad c. 16).

CAP. CVII. Pacianus, in Pyrenaeis jugis Barcinonae episcopus, tam vita quam sermone clarus, scripsit varia opuscula contra Novatianos, sub Theodosio (Hieron. c. 106).

CAP. CVIII. Photinus, Marcelli discipulus, Sirmii episcopus ordinatus, in haeresim Hebionis lapsus, plura scripsit volumina, in quibus vel praecipui sunt contra gentes; et ad Valentinianum liber (Hieron. c. 107).

CAP. CIX. Phoebadius, Agenni Galliarum episcopus, [Col. 0208C] edidit contra Arianos librum, et alia multa (Hieron. c. 108)

CAP. CX. Didymus Alexandrinus, captus a parva aetate oculis, et ob hoc quoque elementorum penitus ignarus, tantum miraculum sui omnibus praebuit, ut dialecticam et geometriam, quae vel maxime visu indiget, usque ad perfectum didicerit. Hic plurima opera nobiliaque conscripsit; commentarios in Psalmos; commentarios in Evangelium Matthaei et Joannis; De dogmatibus, et contra Arianos libros duos; De Spiritu sancto librum unum, in Isaiam tomos octodecim; in Osee libros tres; in Zachariam quinque, et commentarios in Job et multa alia (Hieron. c. 109).

CAP. CXI. Optatus, Afer, Milevitanus episcopus, [Col. 0208D] sub Valente scripsit libros sex, adversum Donatianae partis calumniam (Hieron. c. 110).

CAP. CXII. Aquillius Severus, Hispanus, sub Valentiniano composuit volumen, quasi Hodoeporicum, totius vitae suae statum continens, tam prosa quam versibus, quod vocavit Catastrophen (Hieron. c. 111).

CAP. CXIII. Cyrillus, Hierosolymae episcopus, saepe pulsus ab Ecclesia et receptus, sub Theodosio scripsit quaedam volumina (Hieron. c. 112).

CAP. CXIV. Euzoius episcopus varios et multiplices [Col. 0209A] tractatus composuit (Hieron. c. 113).

CAP. CXV. Epiphanius, Cypri Salaminae episcopus, scripsit adversus omnes haereses libros, et multa alia (Hieron. c. 114).

CAP. CXVI. Ephraem, Edessenae Ecclesiae diaconus, multa composuit opuscula, et de Spiritu sancto (Hieron. c. 115).

CAP. CXVII. Basilius, Caesareae Cappadociae, quae prius Mazaca vocabatur episcopus, egregios contra Eunomium elaboravit libros, et De sancto Spiritu volumen, et in Hexaemeron homilias novem, et varios tractatus. Claruit sub Gratiano (Hieron. c. 116).

CAP. CXVIII. Gregorius Nazianzenus, vir eloquentissimus, ad triginta millia versuum, omnia [Col. 0209B] opera sua composuit. E quibus illa sunt: De morte fratris Caesarii; laudes Machabaeorum; laudes Cypriani; laudes Athanasii; laudes Maximi philosophi, et postea episcopi, et librum hexametro versu Virginitatis et Nuptiarum, contra se disserentium; adversus Eunomium libri duo; De Spiritu sancto liber unus; contra Julianum imperatorem liber unus. Sub Theodosio floruit (Hieron. c. 117).

CAP. CXIX. Lucius, Alexandrinus episcopus, Arianae partis, composuit solemnes epistolas de Pascha, et non paucos variarum expositionum libellos (Hieron. c. 118).

CAP. CXX. Diodorus, Tarsensis episcopus, commentarios in Apostolum fecit, et multa alia (vide [Col. 0209C] Hieron. c. 119, et Suidam in Lexico).

CAP. CXXI. Eunomius, Arianae partis Cyzicenus episcopus, multa contra Ecclesiam scripsit. Responderunt ei Apollinaris, Didymus, Basilius Caesariensis, et Gregorius Nazianzenus, et Nyssaenus (Hieron. c. 120).

CAP. CXXII. Priscillianus, Abilae episcopus, qui factione Idacii et Ithacii Treveris a Maximo caesus est, edidit multa opuscula (Hieron. c. 121).

CAP. CXXIII. Latronianus, provinciae Hispaniae, vir valde eruditus, et in metrico opere veteribus comparandus, caesus et ipse Treveris cum Priscilliano, [Col. 0210A] diversis metris edidit multa opera (Hieron. c. 122).

CAP. CXXIV. Tiberianus, Baeticus, scripsit Apologeticum tumenti compositoque sermone (Hieron. c. 123).

CAP. CXXV. Ambrosius, Mediolanensis episcopus, scripsit Hexaemeron, et librum De officiis, et unum De sacramentis, et multa alia egregia (Hieron. c. 124).

CAP. CXXVI. Evagrius, Antiochiae episcopus, acris et ferventis ingenii, diversarum expositionum tractatus edidit, et Vitam B. Antonii de Graeco in Latinum transtulit (Hieron. c. 125).

CAP. CXXVII. Ambrosius Alexandrinus, auditor Didymi, adversum Apollinarem volumen multorum [Col. 0210B] versuum de dogmatibus scripsit, et commentarios in Job (Hieron. c. 126).

CAP. CXXVIII. Maximus philosophus, natus Alexandriae, Constantinopoli episcopus ordinatus et pulsus, insignem De fide adversum Arianos scripsit librum, quem Gratiano imperatori edidit (Hieron. c. 127).

CAP. CXXIX. Gregorius, Nyssenus episcopus, frater Basilii Caesariensis, Hieronymo et Gregorio Nazianzeno legit libros contra Eunomium; qui et alia multa scripsit (Hieron. c. 128).

CAP. CXXX. Joannes [(78) 3Kb] , Antiochenae Ecclesiae presbyter, Eusebii Emeseni, Diodorique [al. Theodorique] sectator, multa composuit opuscula (Hieron. c. 129).

[Col. 0210C] CAP. CXXXI. Gelasius, Caesareae Palaestinae episcopus, post Eunomium [(78) 1Kb] episcopum, accurati limatique sermonis scripsit quaedam capitula (Hieron. c. 130).

CAP. CXXXII. Theotimus, Scythiae Tomorum episcopus, in morem dialogorum et veteris eloquentiae breves commaticosque tractatus edidit (Hieron. c. 131).

CAP. CXXXIII. Dexter, Paciani filius, clarus apud saeculum, et Christi fidei deditus, texuit omnimodam historiam (Hieron. c. 132).

CAP. CXXXIV. Amphilochius, Iconii episcopus, [Col. 0211A] edidit librum de Spiritu sancto (Hieron. c. 133).

CAP. CXXXV. Sophronius, vir apprime eruditus, laudes Bethlehem adhuc puer, et de subversione Serapis insignem librum composuit, et opera Hieronymi in Graecum transtulit (Hieron. c. 134).

CAP. CXXXVI. Hieronymus natus patre Eusebio, oppido Stridonis in Pannoniae confiniis, scripsit sub Theodosio Vitam Pauli monachi; epistolarum ad diversos librum unum; ad Heliodorum exhortatoriam; altercationem Luciferiani et orthodoxi; Chronicon omnimodae historiae; in Hieremiam et Ezechielem homilias Origenis viginti sex vertit; De Seraphin, De Osanna; De frugi et luxurioso filio; De tribus quaestionibus veteris legis homilias tres, [Col. 0211B] in Cantica canticorum duas; adversus Helvidium unam epistolam de sancta Maria; ad Eustochium [Col. 0212A] de virginitate servanda unam; ad Marcellam epistolarum librum unum; consolatoriam de morte filiae, ad Paulam, unam; in Epistolam Pauli ad Galatas commentariorum libros quatuor; item in Epistolam ad Ephesios libros tres, in Epistolam ad Titum librum unum; in Epistolam ad Philemonem librum unum; in Ecclesiasten commentarios; Quaestionum Hebraicarum in Genesim librum unum; de locis librum unum; de Spiritu sancto librum unum; in Lucam homilias triginta octo; in Psalmos, a decimo usque ad sextum decimum, tractatus septem; de captivo monacho; Vitam beati Hilarionis, Vitam Paulae. Novum Testamentum de Graeco, Vetus de Hebraeo in Latinum transtulit; duodecim prophetas exposuit, infinitas epistolas et alia innumerabilia [Col. 0212B] composuit (Hieron. c. 135).



LIBELLUS II EX GENNADIO SUBLECTUS.
[Col. 0211]

[Col. 0211B] CAP. I. Jacobus, cognomento Sapiens, Nisibenae nobilis Persarum civitatis episcopus, sub Maximiano confessor, scripsit viginti sex libros; item De fide contra omnes haereses, De charitate generali, De jejunio, De oratione, De dilectione erga proximum speciali, De resurrectione, De vita post mortem, De humilitate, De patientia, De poenitentia, De satisfactione, De virginitate, De sensu animae, De circumcisione, De azymo benedicto in Isaia, De Christo quod Filius Dei sit et consubstantialis Patri; De castitate adversus gentes, De constructione tabernaculi, De gentium conversatione, De regno Persarum, De persecutione Christianorum. Scripsit et Chronica. Sub Constantio moritur (Gennad. [Col. 0211C] c. 1).

CAP. II. Julius, urbis Romae episcopus, scripsit ad Dionysium quemdam de Incarnatione Domini epistolam unam (Gennad. c. 2).

CAP. III. Paulonas presbyter, discipulus beati Ephraem, homo valde acris ingenii, et in divinis doctus Scripturis, ab Ecclesia se separans, scripsit multa fidei contraria (Gennad. c. 3).

CAP. IV. Vitellius, Afer, Donatianorum schisma defendens, scripsit adversum gentes, et adversum nos, velut traditores, in persecutione, divinarum Scripturarum; et ad regulam ecclesiasticam pertinentia multa disseruit. Sub Constante claruit. (Gennad. c. 4).

CAP. V.---Macrobius presbyter, et ipse Donatista, [Col. 0211D] postea in urbe Roma occulte episcopus, scripsit ad confessores et ad virgines librum unum, moralis quidem, sed valde necessariae doctrinae (Gennad. c. 5).

CAP. VI. Heliodorus presbyter scripsit librum De naturis rerum exordialium (Gennad. c. 6).

CAP. VII. Pachomius monachus, fundator coenobiorum Aegypti, scripsit Regulam utrique generi monachorum aptam, quam angelo dictante perceperat. [Col. 0212B] Scripsit et ad collegas praepositurae suae epistolas, in quibus alphabetum mysticis tectum mysteriis, vel humanae consuetudinis excedentem intelligentiam clausit, solis, credo, eorum genere vel meritis manifestatum. Scripsit et de Pascha (Gennad. c. 7).

CAP. VIII. Theodorus presbyter, successor Pachomii, scripsit ad alia monasteria epistolas, sanctarum Scripturarum sermone digestas (Gennad. c. 8).

CAP. IX. Oriesiesis monachus, amborum supradictorum collega, vir in Scripturis ad perfectum instructus, composuit librum divino conditum sale, totiusque monasticae disciplinae instrumentis constructum; in quo totum pene Vetus et Novum Testamentum [Col. 0212C] compendiose est compositum (Gennad. c. 9).

CAP. X. Macarius ille Aegyptius, signis et virtutibus clarus, unam tantum ad juniores suae professionis scripsit epistolam (Gennad. c. 10).

CAP. XI. Evagrius monachus, supradicti Macarii familiaris discipulus, divina et humana litteratura insignis, scripsit multa necessaria monachis, scilicet Vitas Patrum, et adversum octo principalium vitiorum suggestiones, octo ex sacrarum Scripturarum testimoniis libros. Composuit et coenobitis ac synoditis doctrinam aptam vitae communi: et ad virgines Deo sacratas libellum unum, competentem religioni et sexui. Edidit et paucas sententiolas valde obscuras, et, ut ipse ait, solis monachorum cordibus cognoscibiles (Gennad. c. 11).

[Col. 0212D] CAP. XII. Theodorus, Antiochenae Ecclesiae presbyter, vir scientia cautus, et lingua disertus, scripsit, adversus Apollinaristas et Eunomianos, De Incarnatione Domini libros quindecim, ad quindecim millia versuum continentes (Gennad. c. 12).

CAP. XIII. Prudentius, vir saeculari litteratura eruditus, composuit Dittochoeum. de toto Veteri Testamento, personis excerptis. Commentatus est autem et in morem Graecorum Hexaemeron de [Col. 0213A] mundi fabrica. Composuit et libellos, quos Graece praetitulavit , , , id est, De divinitate, De compugnantia animi, De origine peccatorum. Fecit et in laudem martyrum librum unum, et alterum adversus Symmachum (Gennad. c. 13)

CAP. XIV. Audentius, episcopus Hispanus, scripsit adversum Manichaeos, et Sabellianos, et Arianos, maxime contra Photinianos (Gennad. c. 14).

CAP. XV. Commodianus quidam scripsit librum adversus paganos (Gennad. c. 15).

CAP. XVI. Faustinus presbyter scripsit, ad personam Flaccillae reginae, adversum Arianos et Macedonianos libros septem, et unum Valentiniano et Theodosio imperatoribus (Gennad. c. 16).

[Col. 0213B] CAP. XVII. Ruffinus, Aquileiensis Ecclesiae presbyter, non minima pars doctorum Ecclesiae, in transferendo de Graeco in Latinum elegans habens ingenium, maximam partem Graecorum bibliothecae Latinis exhibuit: Basilii videlicet Caesariensis episcopi, Gregorii Nazianzeni eloquentissimi hominis, Clementis Romani Recognitionum libros, Eusebii Caesariensis Palaestinae historiae novem libros, quibus duos addidit; Sixti philosophi sententias, [Pamphili] adversus mathematicos. Origenis autem non omnia, quia et Hieronymus aliquanta transtulit. Symbolum sic exposuit, ut in ejus expositione alii nec exposuisse credantur. Disseruit et Benedictionem Jacob super patriarchas, triplici modo, id est historico, morali et mystico sensu. Scripsit et epistolas [Col. 0213C] ad timorem Dei hortatorias multas. Suo obtrectatori duobus voluminibus respondit (Gennad. c. 17).

CAP. XVIII. Tichonius, natione Afer, in divinis litteris eruditus, in saecularibus non ignarus, in ecclesiasticis negotiis studiosus, scripsit De bello intestino libros tres, et Expositiones diversarum causarum. Composuit et regulas octo ad investigandum intelligentiam Scripturarum, quas in uno volumine conclusit. Exposuit et Apocalypsim Joannis ex integro, nihil in ea carnale, sed totum intelligens spiritale. Sub Theodosio floruit (Gennad. c. 18).

CAP. XIX. Severus presbyter, cognomento Sulpitius, Aquitanicae provinciae, vir genere et litteris [Col. 0213D] nobilis, scripsit Vitam Martini Turonensis episcopi, et Paulini Nolensis [(79) 1Kb] ; et sorori suae epistolas multas hortatorias ad amorem Dei et contemptum mundi. Scripsit et ad Paulinum duas, et ad alios alias. Sub Arcadio claruit (Gennad. c. 19).

CAP. XX. Antiochus scripsit adversus avaritiam [Col. 0214A] unum et longum volumen, et homiliam de caeco nato. Sub Arcadio moritur (Gennad. c. 20).

CAP. XXI. Severianus Gavellensis [(80) 1Kb] ecclesiae Episcopus, in divinis Scripturis eruditus, et in homiliis mirabilis declamator, frequenter a Joanne episcopo, et imperatore Arcadio, ad faciendum sermonem Constantinopolim vocatus, scripsit expositionem in Epistolam ad Galatas, De baptismo et Epiphaniae solemnitate libellum gratissimum (Gennad. c. 21).

CAP. XXII. Niceas, Romacianae civitatis episcopus, composuit simplici et nitido sermone sex competentes ad baptismum instructionis libellos. Ex quibus primus est de competentibus baptismi; secundus de gentilitatis erroribus; tertius de fide unicae [Col. 0214B] majestatis; quartus adversus genealogiam [(81) 1Kb] , quintus de symbolo; sextus de agni Paschalis victima. Condidit et ad lapsam virginem libellum, pene omnibus labentibus emendationis incentivum (Gennad. c. 22).

CAP. XXIII. Olympius, natione Hispanus, episcopus, scripsit librum Fidei adversus eos qui naturam, et non arbitrium in culpam vocant (Gennad. c. 23).

CAP. XXIV. Bachiarius, vir Christianae philosophiae nitidus et expeditus, edidit grata opuscula De fide (Gennad. c. 24).

CAP. XXV. Sabbatius, Gallicanae Ecclesiae episcopus, rogatus a quadam casta et Deo dicata virgine, Secunda nomine, composuit librum De fide adversus [Col. 0214C] Marcionem, et Valentinum ejus auctorem, et adversus Eunomium, et ejus magistrum Aetium (Gennad. c. 25).

CAP. XXVI. Isaac scripsit De tribus personis sanctae Trinitatis et Incarnatione Domini librum obscurissimae disputationis et involuti sermonis (Gennad. c. 26).

CAP. XXVII. Ursinus monachus scripsit adversus eos qui haereticos rebaptizandos decernunt (Gennad. c. 27).

CAP. XXVIII. Macarius alius monachus scripsit in urbe Roma adversum mathematicos librum (Gennad. c. 28).

CAP. XXIX. Heliodorus alius, Antiochiae presbyter, [Col. 0214D] edidit de virginitate egregium et sanctis Scripturis instructum volumen (Gennad. c. 29).

CAP. XXX. Joannes [(82) 2Kb] , Hierosolymorum episcopus, scripsit adversus obtrectatores studii sui librum; dicens se Origenis ingenium, non fidem secutum (Gennad. c. 30).

[Col. 0215A] CAP. XXXI. Paulus episcopus scripsit de poenitentia libellum (Gennad. c. 31).

CAP. XXXII. Helvidius, Auxentii discipulus, Symmachi imitator, scripsit de S. Maria librum erroris plenum. Cui Hieronymus respondit libello doctrina pleno (Gennad. c. 32).

CAP. XXXIII. Theophilus, Alexandrinae civitatis episcopus, scripsit adversus Origenem grande volumen, et aliud adversus Anthropomorphitas haereticos, qui Deum humana figura et membris constare credunt, et Paschalem Cyclum, et tres libros De fide edidit (Gennad. c. 33).

CAP. XXXIV. Eusebius scripsit De crucis Domini mysterio et apostolorum constantia (Gennad. c. 34).

CAP. XXXV. Vigilantius presbyter, natione Gallus, [Col. 0215B] Hispaniae Barcilonensis parochiae ecclesiam tenens, scripsit quaedam haeresi plena: cui Hieronymus respondit (Gennad. c. 35).

CAP. XXXVI. Simplicianus, episcopus Mediolanensis, multis epistolis hortatus est Augustinum, adhuc presbyterum, agitare ingenium, ut novus quidam Ambrosius, Origenis compulsor operis, videretur (Gennad. c. 36).

CAP. XXXVII. Vigilius episcopus scripsit, ad Simplicianum, in laudem martyrum libros quinque (Gennad. c. 37).

CAP. XXXVIII. Augustinus, Afer, Hipponensis oppidi episcopus, vir eruditione divina et humana orbi clarus, fide integer, et vita purus, scripsit tanta quanta nec inveniri possunt; quindecim libros [Col. 0215C] De Trinitate; viginti duos De civitate Dei; et alia innumerabilia (Gennad. c. 38).

CAP. XXXIX. Orosius presbyter [(83) 1Kb] , Hispanus genere, vir eloquens et historiarum cognitor, scripsit septem libros, in quibus descripsit historiam ab origine mundi usque ad sua tempora. Hunc misit Augustinus ad Hieronymum, pro discenda ratione animae. Sub Honorio claruit (Gennad. c. 39).

CAP. XL. Maximus, Taurinensis Ecclesiae episcopus, vir in divinis Scripturis satis intentus, composuit in laudem apostolorum tractatus, et in Joannis Baptistae; et generalem omnium martyrum homiliam. Sed et de capitulis Evangeliorum et Actuum apostolorum multa sapienter exposuit. Fecit et duos de [Col. 0215D] conversatione S. Eusebii Vercellensis episcopi et confessoris tractatus. De S. Stephano; De baptismi gratia librum edidit; De avaritia; De hospitalitate; De defectu lunae; De eleemosynis; De passione Domini; De jejunio servorum Dei generali; De jejunio speciali Quadragesimae; De Kalendis Januariis; Homilias [Col. 0216A] de Nativitate Domini; De Epiphania; De Pascha; De Pentecoste multas; et alia plurima. Sub Theodosio claruit (Gennad. c. 40).

CAP. XLI. Petronius, Bononiensis ecclesiae episcopus, vir sanctae vitae, et monachorum studiis ab adolescentia exercitatus, scripsit Vitas Patrum Aegypti monachorum. Floruit sub Theodosio. (Gennad. c. 41).

CAP. XLII. Pelagius haeresiarches scripsit tres libros de fide Trinitatis, et pro actuali vita librum, pro haeresis suae faventia. Cui respondit Augustinus (Gennad. c. 42).

CAP. XLIII. Innocentius, urbis Romae episcopus, scripsit decretum Occidentalium et Orientalium Ecclesiarum adversus Pelagianos, quod postea successor [Col. 0216B] ejus papa Zosimus latius promulgavit (Gennad. c. 43).

CAP. XLIV. Coelestius scripsit ad parentes suos de monasterio epistolas, in modum libellorum, tres morales (Gennad. c. 44).

CAP. XLV. Julianus, episcopus Capuanus, vir acris ingenii, in divinis Scripturis doctus, Graeca et Latina lingua scholasticus, in haeresim Pelagii lapsus, scripsit adversus Augustinum libros quatuor, et iterum libros septem. Est et liber altercationis amborum, partes suas defendentium (Gennad. c. 45).

CAP. XLVI. Lucianus presbyter, vir sanctus, scripsit revelationem S. Stephani Graeco sermone. Hanc Avitus presbyter, Hispanus genere, in Latinum transtulit [Col. 0216C] sermonem (Gennad. c. 46).

CAP. XLVII. Paulinus, Nolae Campaniae episcopus, composuit brevia, sed multa, et ad Celsum quemdam, epitaphii vice, consolatorium libellum super morte Christiani et baptizati infantis; et ad Severum plures epistolas, et ad Theodosium imperatorem Panaegyricum super victoria tyrannorum. Fecit et Sacramentarium et Hymnarium; ad sororem quoque epistolas multas de contemptu mundi, et de diversis causis diversos tractatus; et librum de poenitentia, et unum De laude martyrum. Sub Honorio claruit (Gennad. c. 48).

CAP. XLVIII. Eutropius presbyter scripsit ad duas sorores, ancillas Christi, duas epistolas, in modum librorum consolatorias, eleganti et aperto sermone [Col. 0216D] (Gennad. c. 49).

CAP. XLIX. Evagrius alter scripsit altercationem Simonis Judaei, et Theophili Christiani, quae pene omnibus nota est (Gennad. c. 50).

CAP. L. Vigilius diaconus composuit, ex traditione Patrum, monachorum Regulam, breviato et [Col. 0217A] aperto sermone, totius monasticae professionis se tenentem disciplinam (Gennad. c. 51).

CAP. LI. Atticus [(84) 2Kb] , Constantinopolitanus episcopus scripsit ad reginas, Arcadii imp. filias, De fide et virginitate librum valde egregium (Gennad. c. 52).

CAP. LII. Nestor haeresiarches, Antiochenae Ecclesiae presbyter, insignis in dicendo declamator, composuit infinitos tractatus diversarum . Postea Constantinopolitanae Ecclesiae episcopus, scripsit librum De Incarnatione Domini, haeresi plenum (Gennad. c. 53.)

CAP. LIII. Coelestinus, urbis Romae episcopus, scripsit adversus Nestorium volumen. Sixtus, successor Coelestini, scripsit etiam adversus Nestorium (Gennad. c. 54).

[Col. 0217B] CAP. LIV. Theodorus, Ancyranus Galatiae episcopus, scripsit adversus Nestorium librum dialectica arte compositum (Gennad c. 55).

CAP. LV. Fastidius, Britannorum episcopus, scripsit ad Fatalem quemdam De vita Christiana librum unum, et alium De viduitate servanda, sana et Deo digna doctrina (Gennad. c. 56).

CAP. LVI. Cyrillus, Alexandrinae Ecclesiae episcopus, edidit variarum tractatus. Homilias etiam composuit plurimas, et libros De Synagogae defectu; De fide adversum haereticos, et librum specialiter adversus Nestorium (Gennad. c. 57).

CAP. LVII. Timotheus episcopus composuit librum De nativitate Domini secundum carnem, quam credidit in Epiphania factam (Gennad. c. 58).

[Col. 0217C] CAP. LVIII. Leporius, adhuc monachus, postea presbyter, secutus dogma Pelagianum, sed per Augustinum correctus, scripsit librum emendationis suae (Gennad. c. 59).

CAP. LIX. Victorinus, rhetor Massiliensis, edidit libros in Genesim (Gennad. c. 60).

CAP. LX. Cassianus, natione Afer, Constantinopoli a Joanne Magno episcopo diaconus ordinatus, apud Massiliam presbyter condidit duo monasteria, id est virorum et mulierum, quae usque hodie exstant. Scripsit, experientia magistrante, litterato sermone, et, ut apertius dicam, sensu verba inveniens, et actione linguam movens, res omnium monachorum necessarias professioni, id est, De habitu monachi, et De canonico orationum modo atque [Col. 0217D] Psalmorum, qui in monasteriis Aegypti die noctuque tenentur, libros tres; Instructionum librum unum; De origine et qualitate ac remediis principalium vitiorum libros octo; singulos quidem de singulis [Col. 0218A] vitiis expediens. Digessit etiam Collationes cum patribus Aegypti habitas, hoc est, de destinatione monachi ac fine; de discretione; de tribus ad serviendum Deo vocationibus; de pugna carnis adversus spiritum, et spiritus adversus carnem; de natura omnium vitiorum; de nece sanctorum; de mobilitate animae; de octo principalibus vitiis; de qualitate orationis; de perfectis; de castitate; de protectione Dei; de scientia spiritali; de divinis charismatibus; de amicitia; de definiendo vel non definiendo; de tribus antiquis generibus monachorum, et quarto nuper exorto; de fide coenobitae et eremitae; de satisfactione poenitentiae; de remissione Quinquagesimae; de nocturnis illusionibus; de eo quod dicit Apostolus, »Non enim quod volo, facio bonum;« [Col. 0218B] de mortificatione. Ad extremum rogatus a Leone archidiacono, postea urbis Romae episcopo, scripsit adversus Nestorium, De Incarnatione Domini libros septem, et in his scribendi apud Massiliam et vivendi finem fecit, sub Theodosio (Gennad. c. 61).

CAP. LXI. Philippus, presbyter, auditor Hieronymi, edidit librum in Job, et plures epistolas (Gennad. c. 62).

CAP. LXII. Eucherius, Lugdunensis Ecclesiae presbyter, disseruit Salonio et Verano episcopis obscura quaeque sanctarum capitula Scripturarum. Sed et scripta Cassiani, longo sermone distenta, breviter coarctavit. Sub Valentiniano floruit (Gennad. c. 63).

CAP. LXIII. Vincentius, natione Gallus, apud monasterium [Col. 0218C] Lirinensis insulae presbyter, vir in Scripturis sanctis doctus, scripsit validissimam disputationem. quam, absconso nomine suo, attitulavit Peregrini adversum haereticos. Sub Theodosio claruit (Gennad. c. 64).

CAP. LXIV. Syagrius, scripsit de fide adversum haereticos (Gennad. c. 65).

CAP. LXV. Isaac, presbyter Antiochenae Ecclesiae, scripsit multa adversum Nestorianos et Eutychianos. Ruinam etiam Antiochiae longo carmine planxit, eo auditores imbuens sono, quo Ephraem diaconus Nicomediae lapsum. Sub Leone moritur (Gennad. c. 66).

CAP. LXVI. Salvianus, Massiliensis Ecclesiae presbyter, humana et divina litteratura instructus, et [Col. 0218D] (ut absque invidia loquar) episcoporum magister, scripsit scholastico et aperto sermone multa; id est, De virginitatis bono ad Marcellum presbyterum libros tres, adversus avaritiam libros quatuor, De praesenti [Col. 0219A] judicio libros quinque, ad Salonium episcopum librum unum, in Genesim Hexaemeron unum, Homilias episcopis factas multas, et Sacramentorum plures (Gennad. c. 67).

CAP. LXVII. Paulinus, composuit tractatus De initio Quadragesimae, De die Dominico Paschae, De obedientia, De poenitentia, De neophytis (Gennad. c. 68).

CAP. LXVIII. Hilarius, Arelatensis episcopus, in sanctis Scripturis doctus, absque personarum acceptione, omnibus castigatum opus praedicationis ingessit. Sub Valentiniano floruit (Gennad. c. 69).

CAP. LXIX. Leo, urbis Romae episcopus, scripsit ad Flavianum Constantinopolis Ecclesiae episcopum, adversum Eutychen presbyterum, epistolam. Sub [Col. 0219B] Leone claruit (Gennad. c. 70).

CAP. LXX. Mochimus, Mesopotamius presbyter apud Antiochiam, scripsit adversum Eutychen egregium libellum (Gennad. c. 71).

CAP. LXXI. Timotheus, Alexandriae episcopus, scripsit ad Leonem imp. librum valde suasorium (Gennad. c. 72).

CAP. LXXII. Asclepius Afer, in Bajensi al. Vagiensi] territorio episcopus, scripsit adversus Arianos (Gennad. c. 73).

CAP. LXXIII. Petrus, Edessenae Ecclesiae presbyter, declamator insignis, scripsit variarum causarum tractatus: et in morem sancti Ephraem diaconi psalmos metro composuit (Gennad. c. 74).

CAP. LXXIV. Petrus [(85) 1Kb] , natione Pannonius, [Col. 0219C] presbyter, scripsit duos libros de virginitate et contemptu mundi.

CAP. LXXV. Pastor episcopus composuit libellum in modum Symboli parvum (Gennad. c. 76).

CAP. LXXVI. Victor, Cartennae Mauritaniae civitatis episcopus, scripsit adversum Arianos librum unum, De poenitentia unum, ad Basilium quemdam super morte filii consolatorium librum. Homilias etiam multas composuit (Gennad. c. 77).

CAP. LXXVII. Buconius, Castellani Mauritaniae oppidi episcopus, scripsit adversum Ecclesiae inimicos, Judaeos et Arianos et alios haereticos. Composuit etiam Sacramentorum egregium volumen (Gennad. c. 78).

[Col. 0219D] CAP. LXXVIII. Musaeus, Massiliensis Ecclesiae presbyter, in divinis Scripturis doctus, excerpsit de sanctis Scripturis lectiones, totius anni festivis diebus aptas, responsoria et Psalmorum capitula, temporibus et lectionibus congruentia, et Sacramentorum egregium volumen, et homilias quasdam (Gennad. c. 79).

CAP. LXXIX. Vincentius presbyter, natione Gallus, in divinis Scripturis exercitatus, fecit commentarium in Psalmos (Gennad. c. 80).

CAP. LXXX. Syrus [(86) 1Kb] , genere Alexandrinus, arte medicus, ex philosopho monachus, vir dicendi [Col. 0220A] peritus, scripsit adversus Nestorium eleganter et fortiter.

CAP. LXXXI. Samuel, Edessenae Ecclesiae presbyter, multa adversus Ecclesiae inimicos haereticos composuit (Gennad. c. 82).

CAP. LXXXII. Claudianus, Viennensis Ecclesiae presbyter, vir ad loquendum artifex, et ad disputandum subtilis, composuit tres quasi De statu vel substantia animae libros (Gennad. c. 83).

CAP. LXXXIII. Prosper, episcopus Aquitanicae regionis, sermone scholasticus, et assertionibus nervosus, multa composuit: Chronica a conditione primi hominis usque ad captam urbem Romam a Genserico, Vandalorum rege. Fecit et librum adversum opuscula Cassiani quae Ecclesia Dei probat salutaria, [Col. 0220B] ille infamat nociva. Et revera Cassiani et Prosperi de gratia Dei, de libero arbitrio, sententiae sibi contrariae inveniuntur. Epistolae quoque Leonis papae De Incarnatione Christi adversus Eutychen ab ipso dictatae sunt (Gennad. c. 84).

CAP. LXXXIV. Faustus, ex abbate Lirinensis monasterii, apud Regium Galliae episcopus factus, vir in divinis Scripturis satis intentus, composuit librum De Spiritu sancto, et egregium opus De gratia Dei, qua salvamur, et alia (Gennad. c. 85).

CAP. LXXXV. Caesarius, Arelatensis urbis episcopus, vir sanctitate et virtutibus celebris, scripsit egregia et grata, et monachis valde necessaria opuscula: De gratia quoque et libero arbitrio. Floruit sub Anastasio (Gennad. c. 86).

[Col. 0220C] CAP. LXXXVI. Servus Dei episcopus scripsit adversus eos qui dicunt Christum in hac vita degentem non vidisse carneis suis oculis Patrem, sed post resurrectionem ex mortuis et ascensionem in coelos, cum translatus est in gloriam Patris, hoc dantis ei in remunerationem martyrii, ostendens ex Scripturis Dominum Jesum semper carneis oculis et Patrem et Spiritum sanctum vidisse (Gennad. c. 87).

CAP. LXXXVII. Victorius, natione Aquitanicus, calculator studiosissimus, composuit paschalem cursum, post quatuor priores computistas, id est Hippolytum, Eusebium, Theophilum et Prosperum (Gennad. c. 88).

CAP. LXXXVIII. Theodoretus, Cyri civitatis episcopus, [Col. 0220D] a Cyro rege Persarum conditae, scripsit De Incarnatione Domini, adversum Eutychen presbyterum, et Dioscorum Alexandriae episcopum, qui humanam carnem in Christo fuisse negant. Scripsit et decem libros ecclesiasticae Historiae. Sub Leone floruit (Gennad. c. 89).

CAP. LXXXIX. Gennadius, Constantinopolitanus episcopus, vir lingua nitidus, et ingenio acer, Danielem ex integro commentatus est; homilias etiam multas scripsit (Gennad. c. 90).

CAP. XC. Theodorus [(87) 1Kb] , presbyter in Coelesyria, composuit librum adversum haereticos De consonantia [Col. 0221A] Veteris et Novi Testamenti. Claruit sub Zenone.

CAP. XCI. Sidonius, Arvernorum episcopus, scripsit varia et grata opuscula ad diversos, diverso metro vel prosa, et epistolarum insigne volumen. Sub Zenone claruit (Gennad. c. 92).

CAP. XCII. Joannes, Antiochenae parochiae ex grammatico presbyter, scripsit quaedam adversus haereticos, De Dei et hominis persona (Gennad. c. 93).

CAP. XCIII. Gelasius, urbis Romae episcopus, scripsit adversus Eutychen et Nestorem grande volumen ac praeclarum, et tractatus diversarum scripturarum et Sacramentorum, elimato sermone et adversus Petrum et Acacium epistolas. Fecit et hymnos in similitudinem Ambrosii. Sub Anastasio claruit. (Gennad. c. 94).

[Col. 0222A] CAP. XCIV. Honoratus, Constantinae Africae civitatis episcopus, scripsit ad Arcadium quemdam epistolam exhortatoriam (Gennad. c. 95).

CAP. XCV. Cerealis episcopus, natione Afer, edidit libellum De catholica fide (Gennad. c. 96).

CAP. XCVI. Eusebius [(88) 1Kb] , Carthaginis Africae civitatis episcopus, et confessor publicus, scripsit expositionem fidei et altercationes quas cum praesulibus Arianorum habuit.

CAP. XCVII. Gennadius, Massiliae praesbyter, scripsit adversus omnes haereses libros octo, adversus Nestorem libros sex; et adversus Eutychen libros undecim; adversus Pelagium libros tres: tractatus De mille annis, in Apocalypsin et epistolam de fide (Gennad. c. 100).



LIBELLUS III EX ISIDORO SUBLECTUS.

[Col. 0221B] CAP. I. Osius, Cordubensis civitatis episcopus scripsit ad sororem suam de laude virginitatis epistolam, pulchro ac diserto comptam eloquio. In Sardicensi etiam concilio quamplurimas ipse edidit sententias. Hic in senectute a Constantio perterritus, Arianae impietati consensit. Qui cum contra Gregorium Eliberitanum episcopum, residens fastu quasi regalis imperii, sententiam conaretur exprimere, os vertit, distorquens pariter et cervicem, ac de sessu in terram eliditur, atque illico exspiravit (Isidor. c. 1).

CAP. II. Idatius, Hispaniarum episcopus, cognomento et eloquio Clarus, scripsit adversus Priscilliani dogma, et maleficiorum ejus artes, librum. Hic cum Ursacio episcopo, ob necem ejusdem Ursacii, [Col. 0221C] cujus accusatores exstiterant, Ecclesiae communione privatus, exsilio condemnatur (Isidor. c. 2).

CAP. III. Siricius, Romanae urbis episcopus, scripsit decretalia opuscula (Isidor. c. 3).

CAP. IV. Paulinus presbyter edidit libellum De benedictionibus Patriarcharum, triplici intelligentia. Hic scripsit Vitam Ambrosii, petente Augustino (Isidor. c. 4).

CAP. V. Proba, uxor Adelphi proconsulis, composuit centonem de Christo, Virgilianis coaptatum versibus; qui inter apocryphas scripturas computatur (Isidor. c. 5).

CAP. VI. Joannes Constantinopolitanae sedis episcopus, cognomento Chrysostomus, scripsit multa et praeclara opuscula, et diversos tractatus. Cujus [Col. 0221D] quam plurima eloquentiae fluenta de Graeco in Latinum sermonem translata sunt. Hic Theophili Alexandrini episcopi discordia oppressus, ab Arcadio imp. innocenter damnatus, atque ab episcopatu ejectus, Ponto in exsilium retrusus moritur (Isidor. c. 6).

[Col. 0222B] CAP. VII. Sedulius presbyter edidit tres libros heroico metro compositos: quorum primus signa et virtutes Veteris Testamenti potentissime resonat; reliqui vero gestorum Christi sacramenta vel miracula intonant (Isidor. c. 7).

CAP. VIII. Possidonius [(89) 1Kb] , Africae provinciae episcopus stylo prosecutus est Vitam S. Augustini; in qua plusquam quadringentos libros ejus enumerat.

CAP. IX. Primasius, Africanus episcopus, composuit sermone scholastico De haeresibus libros tres, directos ad Fortunatum episcopum (Isidor. c. 9).

CAP. X. Proterius, Alexandrinae Ecclesiae antistes, scripsit epistolas ad Leonem Romanae sedis antistitem, de festivitate Paschali (Isidor. c. 10).

CAP XI. Paschasinus, Siciliensis episcopus, edidit [Col. 0222C] unam Paschalem epistolam, ad Leonem supradictum papam (Isidor. c. 11).

CAP. XII. Joannes Scotus vel Chrysostomus, in Scripturis insigniter eruditus, scripsit eleganti stylo librum , id est De natura omnium rerum.

CAP. XIII. Theodulus, natione Italus, scripsit unam eclogam de Veteri Testamento et fabulis gentilium contextam, in qua veritatem fidei astruxit, perfidiae falsitatem dextruxit.

CAP. XIV. Julianus, cognomento Pomerius, natione Maurus, in Gallia presbyter ordinatus, scripsit octo libros De animae natura, in dialogi morem: quorum primus continet, quid sit anima, vel qualiter credatur ad imaginem Dei facta. In secundo loquitur, utrum anima corporea sit, an incorporea. In [Col. 0222D] tertio disserit, unde primo homini sit anima facta. In quarto, utrum nova anima sine peccato fiat, ac peccatum primi hominis, ex illo propagata originaliter trahat. In quinto describit, quae sit facultas animae. In sexto loquitur, unde sit ea discordia, qua carni spiritus, vel caro spiritui adversatur. In septimo [Col. 0223A] autem scribit de differentia vitarum ac mortium, vel resurrectione carnis et animae, sive de morte carnis, ac de ejus resurrectione. In octavo loquitur de his quae in fine mundi futura sunt: vel de quaestionibus quae solent de resurrectione proponi, sive de finibus bonorum atque malorum. Condidit etiam unum libellum De virginibus instituendis, alios quoque tres prognosticos De futurae vitae contemplatione, vel actuali conversatione: necnon etiam De vitiis atque virtutibus (Isidor. c. 12).

CAP. XV. Eugippius abbas composuit Vitam sancti Severini monachi, et Regulam monachis (Isidor. c. 13).

CAP. XVI. Fulgentius Afer, Ecclesiae Ruspensis episcopus, in confessione fidei clarus, in Scripturis [Col. 0223B] copiosissime eruditus, loquendo quoque dulcis, in docendo ac disserendo subtilis, scripsit multa, ex quibus haec sunt: De gratia Dei et libero arbitrio; libri responsionum septem contra haereticos; et unus liber De sancta Trinitate; et liber Regulae verae fidei; et alius De sacramento Incarnationis Christi; et duo libri De veritate praedestinationis; liber De quaestionibus; liber altercationis, plurimi tractatus et sermones. Sub Anastasio claruit (Isidor. c. 14).

[Col. 0224A] CAP. XVII. Eucherius episcopus, elegans sententiis, ornatus in verbis, edidit unum opusculum De laude eremi, dulci sermone dictatum (Isidor. c. 15).

CAP. XVIII. Hilarius, Arelatensis episcopus, scripsit Vitam praedecessoris sui Honorii [(90) 1Kb] episcopi, suavi ac praeclaro eloquio (Isidor. c. 16).

CAP. XIX. Aprigius, Pacensis Ecclesiae Hispaniarum episcopus, diserta lingua et scientia eruditus, exposuit Apocalypsim Joannis apostoli, subtili sensu atque illustri sermone, melius plane quam veteres ecclesiastici viri exposuerunt. Scripsit et nonnulla alia (Isidor. c. 17).

CAP. XX. Justinianus imperator, quosdam libros De Incarnatione Domini edidit, quos etiam per diversas [Col. 0224B] provincias misit. Condidit et rescriptum contra Illyricianam synodum (Isidor. c. 18).

CAP. XXI. Cassiodorus [(91) 13Kb] , ex senatoribus Ravennae praefectus, arte philosophus, professione monachus, transtulit de Graeco Tripartitam Historiam; exposuit magnifiee Psalterium, et multa alia scripsit.

CAP. XXII. Boetius, (92) 8Kb] patricius vel consul, scripsit librum De sancta Trinitate, et alium De consolatione; [Col. 0225A] et Quadrivium de Graeco transtulit, id est, arithmeticam, musicam, geometriam, astronomiam; dialecticam vero explanavit. A Theoderico Gothorum rege Mediolani interficitur.

CAP. XXIII. Facundus, Hermianensis Ecclesiae episcopus, duodecim libros De professione catholicae Ecclesiae edidit (Isidor. c. 19).

CAP. XXIV. Justinianus, Valentinae Ecclesiae episcopus, ex quatuor fratribus et episcopis, eadem matre progenitis unus, scripsit librum Responsionum ad quemdam Rusticum, de interrogatis quaestionibus: quarum prima responsio est de Spiritu sancto; secunda contra Bonosianos, qui Christum [Col. 0226A] Filium adoptivum et non proprium dicunt; tertia de baptismo Christi, quod iterare non licet, quarta de distinctione baptismi Joannis et Christi; quinta, quod Filius sicut Pater invisibilis sit (Isidor. c. 20).

CAP. XXV. Justus, Urgelitanae Ecclesiae episcopus, et frater praedicti Justiniani, edidit libellum expositionis in Cantica canticorum. Hujus quoque fratres Nebridius et Elpidius quaedam scripserunt (Isidor. c. 21).

CAP. XXVI. Martinus, Dumiensis monasterii sanctissimus pontifex, ex Orientis partibus navigans, in Galliam venit, ibique conversis ab Ariana impietate [Col. 0227A] ad fidem catholicam Suevorum populis, regulam fidei et sanae religionis constituit, ecclesias informavit, monasteria condidit, copiosaque praecepta piae institutionis composuit. Librum quoque De differentiis quatuor virtutum, prudentia, fortitudine, justitia et temperantia scripsit; et aliud volumen epistolarum, plenum cultura omnium virtutum (Isidor. c. 22)

CAP. XXVII. Avitus episcopus, scientia sanctarum litterarum doctus, edidit quinque libellos heroico metro compositos: quorum primus est de origine mundi; secundus de originali peccato; tertius de sententia Dei; quartus de diluvio mundi; quintus de transitu maris Rubri. Scripsit et ad Fulcinam sororem De laude virginitatis librum unum pulcherrimo carmine compositum, et eleganti epigrammate [Col. 0227B] coaptatum (Isidor. c. 23).

CAP. XXVIII. Dracontius composuit heroicis versibus hexaemeron creationis mundi (Isidor. c. 24).

CAP. XXIX. Victor, Tununensis Africae Ecclesiae episcopus, scripsit a principio mundi usque ad Justini tempora nobilem Historiam (Isidor. c. 25).

CAP. XXX. Benedictus [(93) 1Kb] abbas monasterii Casini, scripsit Regulam monachorum, per totum mundum promulgatam; qui [liber] omnium justorum spiritu plenus scribitur.

CAP. XXXI. Joannes, Constantinopolis episcopus, natione Cappadox, edidit ad Alexandrum episcopum librum De sacramento baptismatis (Isidor. c. 26).

CAP. XXXII. Gregorius, Romanae urbis episcopus, organum sancti Spiritus, incomparabilis omnibus [Col. 0227C] suis praedecessoribus, multa prae sole praeclara, ac prae obrizo auro pretiosa, scripsit ad supradictum Joannem: Pastoralem curam; ad Leandrum episcopum librum Job triginta et quinque voluminibus largo eloquentiae fonte explicuit; Dialogum de miraculis sanctorum, ad Petrum archidiaconum. Quadraginta oracula Evangeliorum, imo totum textum quatuor Evangeliorum sermocinando, populo exposuisse [Col. 0228A] dicitur et viginti homilias in Ezechielem, et infinitas epistolas, quarum collectio Registrum dicitur. Floruit sub Mauritio (Isidor. c. 27).

CAP. XXXIII. Gregorius [(94) 2Kb] , episcopus Turonensis scripsit librum Historiae.

CAP. XXXIV. Leander, ex monacho Hispalensis Ecclesiae, provinciae Baeticae, episcopus, vir suavis eloquio, ingenio praestans, vita atque doctrina clarus, composuit duos libros adversum haereticorum dogma; et unum ad Florentinam sororem de institutione virginum; et unum contra Arianos; et unum de contemptu mundi; et multas epistolas ad Gregorium papam, et ad alios coepiscopos: et orationes in toto Psalterio, et in sacrificii laudibus multa dulcisone composuit. Floruit sub Phoca (Isidor. c. 28).

[Col. 0228B] CAP. XXXV. Licinianus Carthaginis Spartariae episcopus, in Scripturis doctus, scripsit epistolam De sacramento baptismatis, et alias multas de diversis causis. Claruit sub Mauritio (Isidor. c. 29).

CAP. XXXVI. Severus, Malacitanae sedis antistes, libellum adversus Vincentium episcopum Arianum, et unum De virginitate, qui dicitur Annulus. Sub Mauritio floruit (Isidor. c. 30).

CAP. XXXVII. Joannes, Gerundensis ecclesiae episcopus, natione Gothus, scripsit Regulam monachis et omnibus Deum timentibus necessariam (Isidor. c. 31).

CAP. XXXVIII. Eutropius, Valentinae Ecclesiae episcopus, scripsit epistolam De unctione chrismatis, et aliam De distinctione monachorum (Isidor. c. 32).

CAP. XXXIX. Maximus, Caesaraugustanae civitatis [Col. 0228C] episcopus, multa composuit versu prosaque, et quamdam historiam Gothorum (Isidor. c. 33).

CAP. XL. Isidorus, Hispalensis episcopus, innumera scripsit opuscula, ex quibus haec sunt: libri Etymologiarum viginti duo, liber Glossarum, liber Sententiarum, Synonyma, liber De differentia. Totum Vetus Testamentum dupliciter exposuit, historice et allegorice, et multa alia. Floruit sub Heraclio.



LIBELLUS IV DE VARIIS COLLECTUS.

[Col. 0227D] CAP. I. Beda [(95) 1Kb] , monachus et presbyter Anglicae provinciae, scripsit infinita, ex quibus sunt haec: In Genesim libri quatuor; De tabernaculo et vasis ejus ac vestibus sacerdotum libri quatuor; De aedificatione [Col. 0228D] templi libri duo; in librum Regum liber unus, Quaestionum triginta; in Proverbia Salomonis libri tres; in Cantica canticorum libri septem; in Esaiam et Danielem et duodecim Prophetas et in partem [Col. 0229A] Hieremiae, in Esdram et Neemiam libri tres; in librum. Tobiae libri duo, in Canticum Abacuc liber unus; item in libros Regum et Paralipomenon, in Job, in Pantateuchum Moysi, et Josue, et in Parabolas, in Ecclesiasten, in Cantica canticorum, in Esaiam, in Esdram capitula multa, in Evangelium Marci libri quatuor, in Lucam sex, in homilias Evangelii libri duo, in Apostolum multa capitula, in Actus Apostolorum libri duo, in Epistolas canonicas libri septem, in Apocalypsim tres; in capitula de toto novo Testamento; epistolarum liber ad diversos, de sex aetatibus unus, de mansionibus filiorum Israel libri novem, de Isaia unus, de ratione bissextili, de aequinoctio novem, de historiis Sanctorum. Librum vitae et passionis S. Felicis confessoris [Col. 0229B] de metro in prosam transtulit; vitam et passionem sancti Anastasii de Graeco in Latinum correxit; Vitam sancti Cutberti monachi et episcopi metro et prosa composuit; Historiam Anglorum quinque libris edidit; Martyrologium de natalitiis sanctorum; librum Hymnorum diverso metro sive rhythmo, librum Epigrammatum elegiaco metro, De natura rerum, et De temporibus singulos libros, item alium De temporibus majorem, librum De orthographia alphabeti, librum De metrica arte, De schematibus et tropis, hoc est, de figuris et modis locutionum sacrae Scripturae. [Col. 0230A] Sub Leone floruit, Romae moritur et sepelitur.

CAP. II. Alcuinus [(95*) 1Kb] , natione Anglus, Eboraicae civitatis diaconus, officio scholasticus, dignitate abbas, magister Caroli imperatoris, scripsit breviter omnes liberales artes ad praedictum imperatorem, et multa alia praeclara.

CAP. III. Amalarius [(96) 2Kb] Metensis episcopus, sub Ludovico, scripsit libros quatuor de divinis sacramentis.

CAP. IV. Rabanus [(97) 1Kb] , ex monasterii Fuldensis abbate Moguntinensis episcopus, scripsit mirabilem librum De mysterio sanctae crucis, et totum Vetus et Novum Testamentum exposuit. Sub Ludovico claruit.

CAP. V. Paterius [(98) 1Kb] quidam redegit in librum testimonia Scripturarum, quae beatus Gregorius introducendo exposuit.

[Col. 0230B] CAP. VI. Smaragdus [(99) 1Kb] , abbas monasterii Sancti Michaelis, Lectiones et Evangelia in divinis officiis legenda per circulum anni exposuit, et librum monasticae professionis congruum composuit, quem Diadema monachorum vocavit, et Grammaticam majorem, Donatum exponendo, explicuit.

CAP. VII. Haymo [(100) 1Kb] , quidam Homilias in Evangelia solemnia fecit. Hic et librum de voluptate mundi composuit.

CAP. VIII. Henricus quidam Homilias in Evangelia fecit.

[Col. 0231A] CAP. IX. Notgerus [(101) 1Kb] , abbas monasterii Sancti Galli, Sequentias et tropicos versus et multa alia composuit. Sub Othone floruit.

CAP. X. Paschasius [(102) 1Kb] librum De corpore Domini composuit.

CAP. XI. Petrus [(103) 1Kb] , cognomento Damiani, ex monacho et eremita episcopus, scripsit librum contra illos qui Simoniacos reordinare censuerunt, et multa alia. Sub Henrico Pio floruit.

CAP. XII. Hermannus [(104) 2Kb] monachus, cognomento Contractus, quaedam scripsit et dulcisonum cantum composuit. Sub eodem Henrico floruit.

CAP. XIII. Bernoldus [(105) 1Kb] , Constantiensis Ecclesiae presbyter, Romanum Ordinem sub quarto Henrico [Col. 0231B] composuit.

CAP. XIV. Lantfrancus [(106) 1Kb] , Cantuariensis ex abbate episcopus, scripsit librum de corpore Domini [Col. 0232A] contra Berengarium haereticum. Sub eodem Henrico floruit.

CAP. XV. Anselmus [(107) 1Kb] , ejusdem Lantfranci discipulus, ex abbate ejusdem Cantuariensis Ecclesiae, Angliae provinciae, episcopus, multa memoranda conscripsit; ex quibus haec sunt: Liber qui dicitur Cur Deus homo; Monologii liber, scilicet de sancta Trinitate, unus De Incarnatione Verbi, unus De processione sancti Spiritus, unus De lapsu diaboli, unus De libero arbitrio, De gratia Dei, De praedestinatione, et multa alia Deo digna.

CAP. XVI. Rupertus [(108) 1Kb] , Tuitiensis monasterii abbas, a Spiritu sancto per visionem illuminatus, totam pene Scripturam egregio stylo exposuit. Sub quinto Henrico floruit.

[Col. 0232B] CAP. XVII. Honorius [(109) 2Kb] , Augustodunensis Ecclesiae presbyter et scholasticus, non spernenda opuscula edidit: Elucidarium in tribus libellis; primum [Col. 0233A] de Christo, secundum de Ecclesia, tertium de futura vita distinxit. Libellum De sancta Maria, qui Sigillum sanctae Mariae intitulatur: unum De libero arbitrio, qui Inevitabile dicitur: unum libellum Sermonum, qui Speculum Ecclesiae nuncupatur: De incontinentia sacerdotum, qui Offendiculum appellatur; Summam totius, de omnimoda historia; Gemmam animae de divinis officiis Sacramentarium de sacramentis, Neocosmum de primis sex diebus, Eucharistion de corpore Domini; Cognitionem vitae de Deo et aeterna vita; Imaginem mundi de dispositione orbis; Summam gloriam de Apostolico et [Col. 0234A] Augusto; Scalam coeli, De gradibus visionum, De anima et de Deo quaedam de Augustino excerpta, sub dialogo exarata; Expositionem totius Psalterii cum Canticis miro modo; Cantica canticorum exposuit, ita ut prius exposita non videantur. Evangelia, quae beatus Gregorius non exposuit; Clavem physicae de naturis rerum; Refectionem mentium; De festis Domini et sanctorum. Pabulum vitae, de praecipuis festis; hunc libellum De Luminaribus Ecclesiae. Sub quinto Henrico floruit. Quis post hunc scripturus sit, posteritas videbit


INDEX SCRIPTORUM ECCLESIASTICORUM. Quos Honorius Hieronymo, Gennadio et Isidoro adjecit.
[Col. 0233]
    [Col. 0233C] Alcuinus, lib. IV, c. 2.
    Amalarius Metensis, lib. IV, c. 3.
    Anselmus Cantuariensis, lib. IV, c. 15.
    Beda, lib. IV, c. 1.
    Benedictus abbas Casinensis, lib. III, c. 30.
    Bernoldus Constantiensis, lib. IV, c. 5.
    Boetius, lib. III, c. 22.
    Cassiodorus, lib. III, c. 21.
    Dionysius Areopagita, lib. I, c. 16.
    Gregorius Turonensis, lib. III, c. 33.
    Haymo Halberstadensis, lib. IV, c. 7.
    Henricus Homiliarius, lib. IV, c. 8
    [Col. 0234C] Hermannus Contractus, lib. IV, c. 12.
    Honorius Augustodunensis, lib. IV, c. 17.
    Joannes Scotus, lib. III, c. 12.
    Lanfrancus Cantuariensis, lib. IV, c. 9.
    Notgerus abbas, lib. IV, c. 12.
    Paschasius Ratbertus, lib. IV, c. 10.
    Paterius Secundicerius S. R. E., lib. IV, c. 5
    Petrus Damiani. lib. IV, c. 11.
    Rabanus Maurus, lib. IV, c. 4.
    Rupertus Tuitiensis, lib. IV, c. 16.
    Smaragdus abbas, lib. IV, c. 6.
    Theodulus Italus, lib. III, c. 13.






[Col. 0233]
LIBER DE HAERESIBUS.
(Bibl. Patr. XX, 1038.)



PRAEFATIO.
[Col. 0233D]

Cum eos summatim notavimus, qui claro lumine Catholicae doctrinae Ecclesiam illustraverunt, restat ut etiam illos strictum notemus, qui eam quasi tetro fumo haeretici dogmatis obfuscaverunt. Haeresis igitur dicitur electio. Inde haereticus dicitur elector, quia quisque hanc sectam quam [Col. 0234D] sequitur eligit. Fit autem haereticus errore et contentione, dum quis errorem suum contentiose defendit, et sapientum dicta vel scripta contemnit. Is quippe Ecclesiae contradicit, et ab ejus fide alienus existit. Non est autem haereticus judicandus qui Scripturam aliter quam est intelligit, si modo sese correxerit, cum a doctore audierit.



DE HAERETICIS JUDAEORUM.
[Col. 0235A]

Apud Judaeos fuerunt hae octo haereses.

Pharisaei erant clerici Judaeorum, et dicuntur divisi. Horum haeresis erat quod traditiones suas praeferebant mandatis Dei.

Sadducaei erant monachi Judaeorum, et dicuntur justi. Horum haeresis erat, quod resurrectionem corporum negabant, animam cum corpore interire praedicabant. Legem Moysi receperunt, scripta prophetarum respuerunt.

Esseni quidam Judaeorum haeretici, dicentes hunc esse Christum, qui docuit illos omnem abstinentiam.

Marbonaei alii haeretici, qui dicunt ipsum esse Christum, qui docuit illos in omni re sabbatizare.

[Col. 0235B] Genistae haeretici de semine Abrahae se gloriantes. In Babylone quippe alii Judaei paganis mulieribus, alii Israelitis misti, reversi in Jerusalem, ab omni populo se diviserunt, et hoc nomen jactantiae sibi sumpserunt.

Meristae haeretici quosdam prophetas recipiunt, quosdam non recipiunt.

Samaritae haeretici solam legem custodiunt, prophetas respuunt.

Emerobaptistae haeretici quotidie vestimenta et corpora sua lavant.



DE HAERETICIS PAGANORUM.

Philosophi erant patriarchae haereticorum, inter quos plures fuerunt haereses.

Platonici a Platone dicti, qui Deum animas, angelos [Col. 0235C] vero corpora creasse, et post multa saecula animas in diversa corpora redire, et omnia in pristinum statum reverti, dixerunt.

Stoici a loco dicti. Stoa quippe porticus erat Athenis, in qua sapientium et fortium facta erant. In hac Zeno philosophus discipulos suos instituit. Hi omne peccatum uniforme dicunt; tam grave esse triticum quam aurum furari. Beatitudinem in sola anima constare, animam cum corpore interire affirmabant.

Academici, a villa Platonis Academia dicti. Hi omnia incerta opinantur. Hujus sectae repertor fuit Arciselaus, et sectator ejus Democritus, qui dixit ita veritatem in occulto latere, ut aquam in alto [Col. 0235D] puteo sine fundo.

Peripatetici a deambulatione dicti, quia auctor eorum Aristoteles deambulando disputabat. Hi dicunt animam ex parte aeternam, ex parte mortalem: fortuito casu agi ferunt.

Cynici ab immunditia dicti. Hi ut canes in vicis et in plateis cum uxoribus coibant, dicentes conjugium esse justum, et ideo honestum, jure in publico agendum.

Epicuraei] ab Epicuro philosopho dicti. Hi summum bonum in voluptate corporis constituunt, animam nihil aliud quam corpus esse dicunt: mundum non a Deo regi, sed ex atomis, unde productum dicunt.

Gymnosophistae, nudi in desertis in die philosophantur, [Col. 0236A] pudenda tantum contegunt. Hi se in ignem projiciunt, amore alterius vitae.

Quidam philosophi dixerunt hunc mundum esse Deum, ut Dionysius; quidam mentem dixerunt Deum, ut Thales Milesius; quidam animum in hominibus manentem, et lucidum, ut Pythagoras; quidam sine tempore incommutabilem, ut Plato; quidam solutam mentem, ut Cicero I Tusculana; quidam spiritum et mentem, ut Maro, Aeneid. libro sexto, vers. 726, 727.

Item alii philosophi, ut Platonici mundum affirmant incorporalem; Stoici corporalem; Epicurus ex atomis; Pythagoras ex numeris; Heraclitus ex igne. In Ecclesia Christiana fuerunt hi haeretici.

Simoniaci a Simone Mago dicti, qui pecunia [Col. 0236B] tentavit donum Spiritus sancti, ab apostolis comparare. Hi dicunt creaturam non a Deo, sed a quadam superna virtute creatam. Omnes qui emunt spiritualia, sunt Simoniaci, cum Simone mago damnandi: qui autem vendunt, sunt Iezitae, cum Iezi, servo Elisei reprobandi, qui salutem vendidit, quam Eliseus gratis dedit, et ideo lepra Naaman ei adhaesit.

Menandriani a Menandro discipulo Simonis dicti. Hi mundum non a Deo, sed ab angelis factum asserunt. Hi Christum passum negant. Hi conjugia communia habent.

Nicolaitae a Nicolao diacono, Stephani socio dicti, qui uxores suas communes fecerunt.

Gnostici ab excellentia scientiae dicti. Hi animam [Col. 0236C] naturam Dei esse dicunt: bonum Deum et malum fingunt.

Carpocratiani a Carpocrate quodam dicti. Hi Christum hominem tantum de utroque sexu natum dicunt.

Cirinthiani a Cirintho quodam dicti. Hi circumcisionem observabant, mille annos in voluptate carnis post resurrectionem futuros praedicabant.

Nazaraei a Nazareth vico dicti. Hi Christum filium Dei confitentur, omnia tamen veteris legis custodiunt.

Ophis dicitur coluber. Inde Ophitae haeretici quia colunt serpentem, eo quod in paradiso induxerit virtutis cognitionem.

[Col. 0236D] Valentiniani a quodam Valentino dicti. Hi saecula quaedam in originem Dei creatoris inducunt, Christum nihil corporis de Virgine assumpsisse, sed per eam quasi aquam per fistulam transisse.

Apellitae ab Apelle quodam dicti. Hi Christum non Deum in veritate, sed hominem in phantasia apparuisse dicunt.

Aconthiani a principibus dicti. Hi omnia opera Dei, opera angelorum dicunt.

Adamiani dicti, quia Adae imitantur nuditatem. Nudi enim orant et nudi coeunt.

Caiani dicti, quia Cain oderant.

Sethiani e Seth filio Adam dicti, qui dicunt eumdem esse Christum.

[Col. 0237A] Melchisediani dicti, quia Melchisedech non Dei sacerdotem, sed Dei virtutem praedicant.

Angelici, dicti, quia angelos colunt.

Apostolici dicti, qui nihil proprium possidentes, non recipiunt eos qui aliquid in hoc mundo utuntur.

Cerdoniani a Cerdone quodam dicti. Hi duo principia contraria asserunt.

Marcionistae a Marcione quodam dicti. Hi alterum bonum, alterum justum Deum asserunt, tanquam duo principia Creatoris dicunt.

Artotyritae ab oblatione dicti. Hi panem et caseum offerunt, dicentes a primis hominibus oblationem a fructibus terrae, et ovium celebratam.

Aquarii dicti, quod aquam solam offerunt in calice [Col. 0237B] Sacramenti.

Severiani a Severo exorti. Hi vinum non bibunt, Vetus Testamentum et resurrectionem non recipiunt.

Tatiani a quodam Tatiano dicti, qui et Creathitae. Hi carnes abominantur.

Alogii, tanquam sine verbo dicti. Hi Deum verbum non credunt, Joannis Evangelia, et Apocalypsim non recipiunt.

Cataphrygae a Phrygia provincia dicti, unde Montanus. Hi spiritum sanctum, non in apostolos, sed in se traditum asserunt.

Catari a munditia dicti. Hi poenitentibus veniam peccatorum negant, viduas, si nupserint, tanquam adulteras damnant, mundiores se caeteris praedicant.

[Col. 0237C] Pauliani a Paulo Samosateno episcopo exorti. Hi dicunt non semper Christum fuisse, sed a Maria initium sumpsisse.

Hermogeniani ab Hermogene quodam vocati. Hi materiam mundi Deo aequalem faciunt.

Manichaei a Manes quodam Persa dicti. Hi duas naturas et substantias, id est bonam et malam, introducunt, animas ex Deo, quasi ex aliquo fonte manare asserunt: Vetus Testamentum respuunt, Novum ex parte recipiunt.

Anomiani sine lege viventes.

Anthropomorphitae ab homine dicti. Anthropos enim homo dicitur. Hi Deum humana membra et humanam formam habere autumant, cum Deus sit [Col. 0237D] spiritus et incorporeus.

Heraclitae ab Heraclio quodam exorti. Hi monachos tantum recipiunt, conjugia respuunt, parvulos regnum coelorum habere non credunt.

Novatiani a Novato urbis Rom. presbytero dicti. Hi lapsos ad poenitentiam non recipiunt, et baptizatos rebaptizabant.

Montani a montibus dicti. Hi tempore persecutionis in montibus latuerunt, et se a corpore Ecclesiae diviserunt.

Ebionitae ab Ebione sive a paupertate [an a ?] vocati. Hi Christum perfectum tantum et justum virum putant. Hi semijudaei sunt, Evangelium tenent, et legem carnaliter servant.

[Col. 0238A] Fotiniani a Fotino Smyrnae episcopo dicti. Hi Christum a Maria per Joseph nuptiali coitu conceptum praedicant.

Aeriani ab Aerio quodam dicti. Hi offerre sacrificium pro defunctis spernunt.

Idem Aetiani ab Aetio nominati.

Eunomiani ab Eunomio quodam dialectico Aetii discipulo dicti. Hi asserunt Patri Filium similem, et Filio Spiritum sanctum dissimilem; dicunt etiam nullum imputari peccatum in fide manentium.

Origenistae ab Origene dicti. Hi dicunt quod non possit Filius videre Patrem, neque Spiritus sanctus. Dicunt etiam animas in mundi principio peccasse, et pro diversitate peccatorum e coelis lapsas, corpora diversa in terris intrasse quasi vincula: et hac causa [Col. 0238B] mundum factum fuisse.

Noetiani a Noeto quodam dicti. Hi dicunt Christum eumdem esse et Patrem et Spiritum sanctum. Trinitatem in officiorum nominibus, non in personis accipiunt; unde et Patripassiani vocantur, quia Patrem passum dicunt.

Sabelliani a Sabellio discipulo Noeti dicti. Hi unam personam Patris et Filii et Spiritus sancti astruunt.

Ariani ab Ario Alexandrino presbytero exorti. Hi diversas substantias in Trinitate faciunt.

Macedoniani a Macedonio Constantinopolitano episcopo dicti. Hi negant Spiritum sanctum Deum esse.

Apollinaristae ab Apollinare vocati. Hi dicunt [Col. 0238C] Christum corpus tantum sine anima suscepisse, et deitatem pro anima habuisse.

Antidicomoritae contradicunt virginitati Mariae, dicentes eam post natum Christum viro commistam.

Metangositae [fort., Metangiotae], a vase dicti. Angios enim vas dicitur. Hi substantiam humanae carnis a diabolo conditam dicunt.

Coliciani a Colico quodam nuncupati. Hi dicunt Deum non facere mala, contra illud: Ego Dominus creans mala.

Floriani a Florino quodam dicti. Hi dicunt Deum creasse mala, contra illud: Fecit Dominus omnia bona.

Donatistae a Donato quodam Afro vocati. Hi asserunt [Col. 0238D] Filium Patre minorem, et Spiritum sanctum Filio majorem, et rebaptizabant Catholicos.

Bonosiaci a Bonoso quodam episcopo exorti. Hi Christum filium Dei adoptivum, non proprium asserunt

Circuncelliones, id est agrestes, iidem Coropitae, superiorum haeresim sectantes. Hi amore martyrii semetipsos interimunt, ut martyres nominentur.

Priscillianistae a Priscilliano episcopo vocati. Hic in Hispania ex haeresi Gnosticorum et Manichaeorum permistum dogma composuit.

Luciferiani a Lucifero Smyrnae [Calaris] episcopo exorti. Hi in haeresim lapsos, et postea ad catholicam Ecclesiam reversos recipere nolunt.

[Col. 0239A] Jovinianistae a Joviniano quodam monacho dicti. Hi asserunt nullam distantiam esse inter nuptias et virgines; inter abstinentes et epulantes.

Elvidiani ab Elvidio quodam presbytero nominati. Hi dicunt Mariam alios filios post natum Christum de Joseph peperisse.

Paterniani a Paterno quodam exorti. Hi inferiores corporis partes a diabolo dicunt factas.

Arabici ab Arabia provincia dicti. Hi animam cum corpore mori, et utrumque in novissimo resurgere asserunt.

Tertullianistae a Tertulliano Africae provinciae Carthaginensis civitatis presbytero dicti. Hi animam non immortalem, sed corpoream praedicant; animas peccatorum post mortem in daemones converti affirmant.

[Col. 0239B] Tesserescaedecaditae a quatuordecim dicti: Tessera enim quatuor, deca dicitur decem. Hi pascha quartadecima luna cum Judaeis celebrabant.

Nyctiges a somno vel a nocte vocati. Hi vigilias noctis respuunt, dicentes noctem ad requiem datam.

Pelagiani a Pelagio quodam monacho exorti. Hi liberum arbitrium gratiae Dei anteponunt, dicentes, sufficere voluntatem ad implenda divina jussa.

Nestoriani a Nestorio Constantinopolitano episcopo nuncupati. Hi sanctam Mariam non Dei sed hominis tantum genitricem praedicant; aliam personam carnis, aliam deitatis facientes, nec unum Christum in verbo et carne, sed alium Filium Dei, alium filium hominis, affirmant.

[Col. 0240A] Eutychiani ab Eutychete Constantinopolitano abbate ita nominati. Hi negant in Christo duas naturas esse, sed solam divinam in eo post assumptam carnem, scilicet carnem in deitatem versam praedicant.

Acephali sine capite dicti; a quippe sine, cephale dicitur caput. Hi sine auctore sunt, et duas substantias in Christo negant, unam naturam in ejus personam praedicant.

Theodosiani et Gaianitae a Theodosiano et Gaiano episcopis Alexandriae exorti. Hi ex duabus unam in Christo naturam asserunt.

Gnoitae ab ignorantia dicti. Hi dicunt quod Christi divinitas ignoret futura de die novissimo

Tritheitae a tribus dicti. Hi sicut tres personas [Col. 0240D] in Trinitate ita asserunt tres esse deos.

Sunt et aliae haereses, et sine nominibus: ex quibus aliae triformem putant esse Deum, aliae Christi divinitatem passibilem dicunt, aliae Christi nativitati de Patre initium dant, aliae unam operationem et unam voluntatem in Christo deitatis et humanitatis praedicant, aliae liberationem hominum apud inferos Christi descensione negant, aliae Dei imaginem habere non aestimant

Item aliae de mundi statu dissentiunt, aliae innumerabiles mundos opinantur, aliae aquam Deo coaeternam faciunt, aliae nudis pedibus ambulant, aliae cum hominibus non manducant, aliae de corpore Christi dubitant, quas omnis catholica Ecclesia damnat.




[Col. 0239]
CATALOGUS ROMANORUM PONTIFICUM.
(Biblioth. Patr. Lugdun., XX, 1026.)

    [Col. 0239C] Petrus Galilaeus sedit annis viginti quinque, menses duos dies tres. Coepit Christi anno quadragesimo quarto.
    Linus Etruscus annis duodecim menses tres, dies duodecim.
    Cletus annis duodecim, mensem unum, dies undecim. Negant alii papam fuisse.
    Clemens Romanus annis novem, menses duos, dies decem. S. Petri fuit discipulus. Pauli auditor. Hinc protonotarii coeperunt.
    Anacletus Graecus Atheniensis annis novem, menses duos, dies decem.
    Evaristus Bethlemius Syrus, annis novem, menses decem, dies duos.
    Alexander Romanus annos duodecim (aliis septem) [Col. 0239D] menses septem, dies duos.
    Sixtus Romanus annis decem, menses duos, diem unum.
    Telesphorus annis decem, menses tres.
    [Col. 0240C] Hyginus Atheniensis annos quatuor, menses quatuor, dies quatuor.
    Pius annos novemdecim menses sex, dies viginti unum.
    Anicetus Syrus annos undecim, al. novem, menses quatuor, dies sex.
    Soter annos novem, menses sex, dies viginti unum.
    Eleutherius annos quindecim, menses tres, dies duos.
    Victor annos undecim, menses duos, dies duos.
    Zepherinus Romanus annos novem, aliis viginti, menses sex, dies decem.
    Calixtus annos sex, menses duos, dies decem.
    [Col. 0240D] Urbanus Romanus annos quatuor, menses tres, dies duodecim.
    Pontianus Romanus annos novem, menses quinque, dies quinque.
    [Col. 0241A] Antheros Graecus annos undecim, mensem unum, dies duodecim.
    Fabianus Romanus annos tredecim, menses undecim, dies undecim.
    Cornelius Romanus annos duos, menses duos, dies tres.
    Lucius Romanus annos tres, menses tres, dies tres.
    Stephanus Roman. annos septem, menses sex.
    Sixtus II Atheniensis annum unum, mensem unum, dies decem.
    Dionysius annos sex, menses duos, dies quatuor.
    Felix Romanus annos quatuor, menses quatuor, dies quindecim.
    [Col. 0241B] Eutychianus annum unum, mensem unum, diem unum.
    Gaius Salonensis annos undecim, menses quatuor, dies duodecim.
    Marcellinus Romanus annos quatuor, menses quatuor, dies sedecim.
    Marcellus Romanus annos quinque, menses septem, dies viginti unum.
    Eusebius Graecus annos sex, mensem unum, dies tres.
    Melchiades Afer annos quatuor.
    Sylvester Romanus annos viginti tres, menses decem, dies decem.
    Marcus Romanus annos duos, menses octo, dies [Col. 0241C] viginti.
    Julius Roman. annos duodecim, menses duos dies septem.
    Liberius Roman. annos sex, menses tres, dies quatuor.
    *Felix annum unum, menses septem, dies undecim
    Damasus Hispanus annos octodecim, menses sex, dies decem.
    Syricius Roman. annos quindecim.
    Anastasius Romanus annos quindecim.
    Innocentius Albanus annos quindecim, menses undecim, dies viginti unum.
    Sozimus Cappadox annos tres, menses tres, dies undecim.
    [Col. 0241D] Bonifacius Romanus annos sex, menses octo, dies septem.
    Coelestinus Roman. annos quatuor, menses decem, dies quatuordecim.
    Sixtus III Roman. annos septem, diem octodecim.
    Leo Magnus Roman. annos viginti unum, mensem unum, dies tredecim.
    Hilarius Sardus annos sex, menses tres, dies decem.
    Simplicius Tiburtinus annos quindecim, mensem unum, dies septem.
    Felix II Roman. annos octo, menses undecim, dies septemdecim.
    [Col. 0242A] Gelasius Afer annos quatuor, menses octo, dies octodecim.
    Anastasius II Romanus annum unum, menses undecim, dies viginti duo.
    Symmachus Sardus annos quindecim, menses septem, dies viginti sex.
    Hormisda Campanus annos octo, dies octodecim.
    Joannes Etruscus annos duos, menses octo, dies quindecim.
    Felix III Beneventanus annos septem, menses quinque, dies quindecim.
    Bonifacius II Romanus annos duos, dies viginti sex.
    Joannes II Romanus annos duos, dies quinque.
    [Col. 0242B] Agapitus menses undecim, dies novemdecim.
    Silverius Prusinas annum unum, menses quinque, dies undecim.
    Vigilius Romanus annos septemdecim, menses sex.
    Pelagius Romanus annos duodecim, menses decem, dies viginti octo.
    Joannes III Romanus annos duodecim, menses undecim, dies viginti sex.
    Benedictus Romanus annos quatuor, mensem unum, dies viginti octo.
    Pelagius II Romanus annos decem, menses duos, dies decem.
    S. Gregorius Magnus Romanus annos tredecim, menses sex, dies decem. Coepit an. Christi 590.
    [Col. 0242C] Sabinianus Tuscus annum unum, menses quinque, dies novem.
    Bonifacius III Romanus annos quinque, menses decem.
    Bonifacius IV Marsus
    Deusdedit Roman.
    Bonifacius V Neapolitanus.
    Honorius Campanus annos duodecim, menses decem, dies septemdecim.
    Severinus Roman. menses duos, dies quatuor.
    Joannes IV Dalmata annum unum, menses novem, dies novemdecim.
    Theodorus Hierosolymita annos sex, menses decem, dies octodecim.
    [Col. 0242D] S. Martinus Tudertinus, Etruscus, annos sex, mensem unum, dies viginti sex.
    Vitalianus Signinus, Latinus, annos quatuordecim, menses sex.
    Adeodatus Roman. annos quatuor, menses quinque, dies quinque.
    Domnus, alias Domnio, Romanus annum unum, menses quinque, dies decem.
    Agatho Siculus, monachus, annos duo, menses sex, dies octo.
    S. Leo junior seu secundus, Siculus, menses decem, dies septemdecim
    Benedictus II Romanus menses decem, dies quindecim.
    [Col. 0243A] Joannes V Antiochenus, Syrus annum unum, dies novem.
    Conon Thrax menses undecim.
    Sergius Syrus Panormitanus annos tredecim, menses octo, dies viginti quatuor.
    Joannes VI Graecus annos sex, menses quinque, dies septemdecim.
    Joannes VII Graecus annos duos, menses sex, dies quindecim.
    Sisinius Syrus dies triginta.
    Constantinus Syrus, annos septem, dies quindecim.
    Gregorius II Romanus annos sedecim, menses novem, dies undecim.
    Gregorius III Syrus annis decem, menses octo dies [Col. 0243B] viginti quinque.
    Zacharias Graecus monachus annos decem, menses quatuor, dies quatuordecim.
    Stephanus II Romanus et Stephanus III annos quinque, dies viginti octo.
    Paulus Romanus, annum unum.
    Stephanus IV, Siculus monachus, annos quatuor.
    Adrianus Romanus annos viginti quinque, menses decem, dies quatuordecim.
    Leo III Romanus annos viginti, menses quinque, dies sedecim.
    Stephanus V Romanus menses septem.
    Paschalis Romanus annos septem, dies septemdecim.
    Eugenius II seu junior annos quatuor, menses [Col. 0243C] septem, dies viginti duos.
    Valantinus Romanus dies quadraginta.
    Gregorius IV Romanus septemdecim annos.
    Sergius junior Romanus tres annos.
    Leo IV Romanus annos octo, menses tres, dies sex.
    Benedictus III Romanus annos duos, menses sex, dies sex.
    Nicolaus Romanus annos novem, menses sex, dies triginta.
    Adrianus junior, seu secundus annos quinque.
    Joannes VIII annos decem, dies duos.
    Martinus II vel Marinus Phaliscus, annum unum, menses quinque.
    [Col. 0243D] Adrianus III Romanus annum unum, menses quatuor.
    Stephanus VI Romanus annos quinque.
    Formosus Portuensis, annos quinque, menses sex.
    [Col. 0244A] Bonifacius VI Romanus dies quindecim.
    Stephanus VII Romanus annis quinque, menses tres.
    Romanus Phaliscus menses quatuor.
    Theodorus II Romanus dies viginti.
    Joannes IX Tiburtinus monachus annos duos.
    Benedictus III Romanus annum unum, menses quinque.
    Leo V dies sexaginta septem.
    Christophorus Romanus menses quatuor.
    Sergius III annos septem, menses tres, dies sedecim.
    Anastasius III annos duos.
    Lando Sabinus menses sex, dies triginta quinque.
    [Col. 0244B] Joannes X Ravennas annos quatuordecim, menses duos, dies tres.
    Leo VI menses septem.
    Stephanus VIII annos duos, mensem unum, dies duodecim.
    Joannes XI annos quatuor.
    Leo VII Romanus annos tres, menses sex, dies decem.
    Stephanus IX Romanus annos quatuor, menses tres, dies quindecim.
    Marinus junior, aliis III Romanus annos tres, menses sex, dies duodecim.
    Agapitus junior Romanus annos decem, menses septem, dies decem.
    [Col. 0244C] Joannes XII annos novem, menses tres.
    Leo VIII annum unum.
    Joannes XIII annos sex, menses decem.
    Benedictus V Romanus dies sexaginta.
    Bonifacius VII Romanus anno uno.
    Benedictus VI, ex comitibus Tusculanis annos decem, menses octo, dies viginti novem.
    Joannes XIV Papiensis annum unum.
    Petrus Joannes XV et XVI annum unum.
    Gregorius V Saxo, Germanus sedit annos tres.
    Silvester II qui et Gerbertus, Floriacensis monachus.
    Joannes, Joannes, Sergius, Benedictus, Joannes XVII, Nicolaus, Gregorius VI, Leo IX, Victor [Col. 0244D] II, Stephanus X, Alexander II, Gregorius VII, Urbanus II, Paschalis II, Gelasius II, Calixtus II, Honorius II, Innocentius II, qui fuit pontifex ordine 165, Christi anno 1130.






[Col. 0245]
COMMENTARIUS IN TIMAEUM PLATONIS AUCTORE, UT VIDETUR HONORIO AUGUSTODUNENSI.
(Victor COUSIN, Ouvrages inédits d'Abailard, append., p. 646.)

On sait que le Timée de Platon était connu par le Commentaire de Chalcidius, au moins dès le VIIIe et le IXe siècle, puisqu'on le trouve dans des manuscrits qui remontent à cette époque. On sait aussi que les doctrines qui y sont exposées étaient devenues, au XIIe siècle, un sujet d'étude et de controverse. L'influence des théories platoniciennes est visible dans Bernard de Chartres. Cependant c'est une question incertaine si ce dernier connaissait Platon autrement que par Macrobe. Abailard ne cite jamais que Macrobe, et il n'y a qu'un seul auteur du XIIe siècle que l'on sache positivement avoir commenté Platon: cet auteur est Honoré d'Autun. Non-seulement dans le premier livre de l'Imago mundi (cc. 81 et 83), il s'occupe de l'explication des fameux nombres du Timée; mais dans le premier livre de sa Philosophia mundi, (l. I, c. 15), après avoir rapporté plusieurs opinions qui avaient cours de son temps sur l'âme du monde, il renvoie, pour l'explication de la doctrine platonicienne sur ce point, à des gloses qu'il aurait écrites sur Platon: Hanc dicit Plato ex dividua et individua substantia esse excogitatam et ex eadem natura et diversa: cujus expositionem si quis quaerat, in glosulis nostris super Platonem inveniet. Il serait donc possible que le commentaire contenu dans le manuscrit de Saint-Germain, 1195, fût celui d'Honoré. En effet, l'auteur (fo 60 vo, c. 1) nous apprend qu'il avait composé sur la physique un livre qu'il appelle nostra Philosophia, où il avait démontré qu'il ne peut y avoir de corps situés dans une région supérieure à celle du feu. Nullum ergo naturali aspiratione superius debet esse igne. Quod enim dicunt aquas congelatas esse ibi, ita absurdum quod illud dedignamur refellere. In nostra Philosophia satis idem diximus. Or nous retrouvons cette idée en plusieurs endroits de la Philosophia mundi (l. III, c. 5, 6, etc.). Enfin, les auteurs dont il est fait mention dans le commentaire que nous avons sous les yeux, sont précisément les mêmes que cite ordinairement Honoré d'Autun dans ses écrits sur la physique: ce sont Boëce Macrobe et Constantin l'Africain. Voici quelques extraits du Commentaire sur le Timée:

»Incipientibus Thimaeum Platonis inquirendum est quae compositionis illius causa fuerit, et unde in eo agatur, et qualiter, etc., et cui parti philosophiae supponatur, et titulus. Causa vero compositionis hujus operis talis fuit: cum inter omnes recte philosophantes justitiam in conservatione reipublicae principatum obtinere certum sit, circa illius inquisitionem maxima fuit eorum intentio. Quorum Trasymachus orator sic ipsam definivit: Justitia est quae plurimum prodest ei [supplevimus ei] qui plurimum potest, illud attendens quod propter conservationem justitiae ad illum qui plurimum potest gubernandae reipublicae transferuntur. Cujus definitione relata in scholis, Socrates ait: Non; imo justitia est quae plurimum prodest ei qui minimum potest. Qui enim plurimum potest, se et sua sine omni justitia conservat; sed qui minimum, minime. Et quia tam perfectam de ea dederat sententiam, rogaverunt eum sui discipuli ut de illa tractatum componeret. Quorum satisfaciens voluntati, de parte ipsius justitiae, id est de positiva justitia tractavit. Justitia enim alia positiva, alia naturalis. Et est positiva quae ab hominibus inventa, ut suspensio latronis, naturalis vero quae non est ab homine inventa, ut parentum dilectio, et similia. Sed quoniam positiva justitia circa instituta reipublicae maxime apparet, in tractatu de ea ad rempublicam se transtulit, ut circa eam justitiam ostenderet. Sed quia in nulla republica perfectam potuit invenire justitiam quam in exemplum praetenderet, novam secundum veterem Atheniensium confinxit. Deinde Plato, ejusdem discipulus, cum decem volumina de republica composuisset, volens perficere quod magister suus praetermiserat, de naturali justitia hoc opus composuit. Sed quoniam illa circa creationem mundi maxime apparet, ad illam se transfert. Unde possumus dicere quod materia hujus libri est naturalis justitia vel creatio mundi. De ea enim propter naturalem justitiam agit. Agit hoc modo de tali materia: ostendendo efficientem, formalem, finalem, materialem causam mundi, deinde causam excogitationis animae, et modum et conjunctionem ejus cum corpore, et potentias in eo exercet; postea creationem coelestis animalis, aerii, aquatilis, reptilis. Deinde agit de aetatibus hominis, de officio et utilitate membrorum ejusdem, ad ultimum de primordiali materia. Hac utilitate agit de tali materia, tali modo, ut, visa potentia divina et sapientia et bonitate in creatione rerum, timeamus tam potentem, veneremur tam sapientem, diligamus tam benignum. Non uni tantum parti philosophiae supponitur, sed de pluribus aliquid in eo continetur. Quod ut melius intelligatur, partes philosophiae divisione prodamus. Philosophia igitur eorum quae sunt et non videntur, et eorum quae sunt et videntur vera comprehensio. Hujus duae sunt species: practica et theorica. Practicae vero sunt tres: ethica de instructione morum, ethos enim mos, ethonomica (sic) dispensatura, ethonomus enim est dispensator; politica, civilis, polis enim est civitas; haec docet qualiter respublica tractetur. Theoricae similiter sunt species tres: theologia, mathematica, physica; et est theologia de divinis; theos enim est Deus, logos est ratio. Mathematica quadrivium continet, dicta mathematica, id est doctrinalis. Mathesis cum aspiratione est doctrina, sine ea est vanitas; et dicitur doctrinalis antonomastice, quia scilicet perfectior sit doctrina in quadrivio quam in caeteris artibus. In aliis enim sola voce fit doctrina; in ista ut et voce [Col. 0247] et oculis; ut enim dicitur ab ore regula, ostenditur sub oculis in figura. Mathematicae sunt quatuor species: arithmetica, musica, geometria, astronomia. Physica vero de naturis et complexionibus corporum est, physis enim est natura. Musicae sunt species tres: instrumentalis, mundana, humana. Instrumentalis tres: melica, metrica, rithmica. Melicae tres: diatonica, enarmonica, cromatica. De omnibus igitur artibus in hoc opere aliquid continetur; de practica in recapitulatione positivae justitiae; de theologia, ubi de efficiente, formali et finali causa mundi et de anima mundi loquitur; ubi vero de numeris et proportionibus, de mathematica; ubi vero de quatuor elementis et creatione animalium, et de primordiali materia, physicae. Titulus talis est: »Incipit Thimaeus Platonis, dictus a quodam discipulo suo.« Mos enim Platoni fuit intitulare volumina a nominibus discipulorum; ut conferret honorem discipulo, ut et vitaret arrogantiam, et ut subtraheret aemulis occasionem reprehendendi. Vel Thimaeus dictus est quasi flos: thimio (sic) enim est floreo; quia in eo est flos philosophiae. Isocrates, etc. Thimaeus Platonis diu difficilis habitus est; non quia tam perfectus auctor aliquid obscure dixisset, sed quia lectores ignorabant artes quarum ex necessitate facit mentionem. Cum enim de creatione mundi ageret, de diversis artibus mentionem facere oportuit, juxta uniuscujusque proprietates probationes inducendo. Est igitur ignoratus a Latinis usque ad tempus Osii papae, qui cum sciret in eo multa utilia nec fidei contraria contineri, rogavit Chalcidium archidiaconum suum, in utraque lingua peritum, ut de Graeco in Latinum illud transferret. Cujus auctoritati obediens primas partes illius transtulit. Sed quia ignorabat utrum placeret an non, misit ad illum ut de illis judicaret, ut, si placerent, cum majori audacia caetera aggrederetur. Et quoniam difficiles erant ad intelligendum, super illas commentum fecit, et cum parte translata et commento has litteras misit, quarum continentia haec est. In principio excusat se de ignorantia, postea captat ejus benevolentiam; deinde ostendit quare totum illum non transtulit, et quare super partem translatam commentum fecit.

»Descensus ad litteram talis est. Difficilis res erat transferre librum Platonis de Graeco in Latinum; sed virtus tua et amicitia fecit eam mihi facilem. Sed ad hoc quidem aliquis posset dicere: Potestne virtus hoc facere? Probat quidem . . . auctoritate Isocratis, sic dicens: Isocrates: Isocrates ille rhetor de quo in rhetorica legitur, in Exhortationibus suis, id est in eo libro sic vocato, laudans virtutem, virtus est habitus animi modo naturae rationi consentaneus, dixit »penes eam (virtutem) consistere causam totius prosperitatis:« ex virtute enim omnis prosperitas, quia, ut probat Boethius, omnia quae contingunt bonis bona sunt; quae vero malis mala sunt; et omnium bonorum, id est temporalium et aeternorum. (Sic.) Et cum haec diceret, addidit eam (virtutem) solam esse quae redigeret ad possibilem facilitatem; id est faceret faciles res impossibiles, non natura sed usu. Et ne putaret aliquis eum mentitum esse subjungit praeclare, id est aperte et vere: Quid enim. Probat quod virtuti res difficilis facilis est, removendo a virtute ea quae generant difficultatem. Haec sunt invita incoeptio, impatientia laboris, et hoc est quod dicit: quid enim generosam magnanimitatem, id est virtutem, et est periphrasis, aggredi, id est incipere, ac si diceret nihil honestum. Vel quid coeptum, id est incoeptum, fatiget, nihil scilicet. Antequam enim incipiat, providet an ad perficiendum sufficiat. Ut temperet se a labore. Sed quia quod caret alterna requie durabile non est, subjungit: tanquam victa difficultatibus. Interpolare enim labores naturae est necessitas, sed vinci fragilitas. Eadem est. Probato quod virtus faciat rem difficilem facilem, hoc idem de amicitia, quae quaedam virtus est dicens: eadem est vis amicitiae quae et virtutis est. Est amicitia voluntas bonorum erga aliquem causa illius ipsius qui diligitur, cum ejus pari voluntate. Exponit qualiter sit eadem vis, et est par extricatio, id est expositio, rerum pene impossibilium, id est difficilium. Tricae sunt maculae retis: inde intricare dicitur involvere, extricare evolvere. Cum alter. Subjungit qualiter amicitia rem difficilem faciat facilem, scilicet cum alter ex amicis, inter duos enim ad minus est amicitia re ipsa. Religiose imperare est debita et honesta imperare et possibilia: adminiculentur, id est subveniant effectui complaciti operis, id est ad efficientiam operis utrique placiti. Alter voto parendi, id est ex voto et voluntate obediendo. Ex voto obedire est sine spe remunerationis, sine coactione timoris, sine conjunctione sanguinis obedire. Conceperas, etc. Huc usque excusavit se de arrogantia, modo captat benevolentiam Osii ejusdem, per hoc quod utilem rem praevideat. Conceperas animo, id est praevideras; sed antequam ostendat quidem, ne videretur mala conceptio, commendat Osium sic: Florente omnibus studiis humanitatis. Studium est vehemens applicatio animi ad aliquid agendum cum magna voluntate. Sed studia alia sunt humanitatis, ut practicae, alia divinitatis, ut theoricae. Sed cum iste in omnibus floreret, maxime in studiis humanitatis, quia humanus homo erat. Vel studia humana dicuntur omnia quae ab homine sciri possunt, in quibus omnibus iste florebat. Sed quia studium sine ingenio non sufficit, secundum illud Horatii:

Ego nec studium sine divite vena,
nec rude quid possit video ingenium, addit et ingenium. Ingenium est naturalis vis ad aliquid cito intelligendum; unde dicitur ingenium quasi intus genitum. Sed quia ingeniorum alia sunt summa, alia minima, alia media, ad cumulum laudis addit excellenti. Deinde, commendato eo, ostendit quod conceperat dignam spem operis proventu, id est operis Platonis de Graeco in Latinum proventuri. Sed ne videretur superflua haec translatio, addit intentati; nullus enim adhuc transtulerat. Et quanquam. Alio modo captat ejusdem benevolentiam, scilicet removendo ab ea arrogantiam. Continuo, hoc quod mihi injunxisti melius quam ego posses facere. Et quanquam hoc ipse, id est hanc translationem posses facere facilius, quia doctor, commodius, quia majoris auctoritatis, tamen ei potius malueris injungere, id est mihi, quem judicares alterum te, id est quem ut te diligebas. Et tractum est a Tullio qui in libro amicitiae dicit: Amicus meus est alter ego. Sed, ne videretur injunxisse vel propter ignorantiam, vel propter indignationem, ait: credo propter admirabilem verecundiam. Est enim quaedam verecundia bona, quaedam mala. Mala est quando in bono frigidi malum quod fecimus confiteri vel dimittere erubescimus; bona est qua malum perpetrare erubescimus, et scientiae vel virtuti quae in nobis sunt nos impares judicamus. Possemne. Ad hoc quidem aliquis posset dicere: etsi iste imperasset, tamen ex arrogantia incoepisti cum te posses excusare; probat quod non posset, et hoc est: Oro te, o aliquis, vel, o Osi. Excusare munus, id est hoc officium, injunctum mihi a te, quamvis res, id est translatio operis illius esset ardua, ego de quo ita senseras (sic cod., edit. censeres), quem te alterum judicabas, ac si diceret: non. Et qui nunquam: probat quod non posset, argumento a minori, quia nec in aliqua parva re voluntati illius unquam contradixerat, nedum in ista; et hoc est: et ego contradicerem huic tanto; ad quantitatem, quia multa magna vilia sunt, subjungit: et tam honesto desiderio qui nunquam . . . . id est officium ad te pertinens; officium id est congruus actus, quem juxta mores et instituta civitatis, vel ex lege vel ex natura [Col. 0249] oportet nos adimplere. Nec etiam in solemnibus, id est communibus; Solon (sic) enim est commune; inde solemnia quasi festa communia dicuntur. Usitatis, id est quotidianis, in quibus amicus amico quasi in nugis contradicit saepe, sed in seriis nunquam. In quo. Diceret aliquis: et si ita non posses excusare, diceres te ignorare. Responsio: nolui quia putaretur callida simulatio scientiae. Quidam enim sic negantes callide simulant, et hoc est: in quo, id est in qua petitione declinatio, id est evitatio hujus speciosi muneris excusatione ignorationis, id est excusando per ignorantiam, scilicet dicendo me ignorare futura esset, id est reputari posset callida simulatio scientiae. Itaque, etc. Non erat conveniens excusatio; parui, et maxime quia sciebam te, Deo volente, hoc imperare, et hoc est: certus id munus, id est hujus translationis officium, non injungi mihi a te sine divino instinctu, id est divina voluntate. Propterea, quia non erat causa excusationis, et quia non imperabas sine divino instinctu, aggressus primas partes Thimaei Platonis alacriori mente de incoeptione, spe confirmatorie de perfectione, non solum transtuli, sed etiam partis ejusdem translatae, commentarium feci. Ut ait Priscianus super exercitationibus puerorum: comminisci est plura studio vel doctrina in mente habita in unum colligere. Unde commentum possit dici plurium studio vel doctrina in mente habitorum in unum collectio; et quia secundum hanc definitionem commentum possit dici quislibet liber, tamen non hodie vocamus commentum nisi alterius libri expositorium, quod differt a glosa. Commentum enim solum sententiam exsequens, de continuatione vel expositione litterae nihil agit. Glosa vero omnia illa exsequitur: unde dicitur glosa quasi lingua. Ita enim aperte debet exponere ac si lingua doctoris videretur docere. Putans, etc. Hucusque excusavit se de arrogantia, reddiditque benevolum illum laudando; deinde docilem, quod transtulit Thimaeum Platonis ostendendo. Modo ostendit quare super eas partes commentarium fecerit, scilicet quia per se ad intelligendum erant difficiles, et ita reddit attentum, dicens: feci commentarium et superflue, scilicet putans, etc. Est exemplum vel res recondita liber Platonis in Graeco, simulacrum vero ejusdem in Latino. Sed simulacrum est obscurius ipso exemplo, quia obscurior est cujuslibet libri translatio quam ejusdem in prima lingua compositio. Causa vero, etc. Quare librum divisit et non totum simul transtulit, ostendit: est operis prolixitas, et utrum placeret an non dubietas, et hoc est causa,« etc.

On pourrait croire, d'après ce début, que notre commentaire ne sera qu'une paraphrase du commentaire de Chalcidius. Mais il n'en est pas ainsi. Chalcidius ne s'est proposé que de donner l'interprétation des passages du Timée qui supposent la connaissance des sciences, telles que l'arithmétique, la géométrie, la musique, etc. Ici, au contraire, nous avons un commentaire régulier qui suit le texte pas à pas et sans rien omettre.

»Unus, duo, tres. Plato tractaturus de naturali justitia, recapitulat ea quae dixerat de positiva justitia, ut sit unus et continuus justitiae tractatus, quod facit tali modo, introducendo quatuor personas, Socratem, Thimaeum, Hermocratem, Critiam, sub tali figmento. Cum esset id moris Atheniensium ut in festa die Palladis in domum alicujus philosophi convenirent, ut ab eodem in aliquo instruerentur, confingit Thimaeum, Hermocratem et Critiam quartumque, cujus nomen hic reticet, die festo Palladis in domum Socratis convenisse, et ab eodem in positiva justitia instructos esse, finitoque tractatu, quaesitoque ab eis mutuo, id est tractatu de justitia, promissoque, in crastinum venit. Sed quartum de sociis non inveniens sic incoepit narrare, unus, duo, tres. Sed quaeritur cur Plato, quem constat nihil sine causa fecisse, cur librum suum a numeris incoepit; et si a numeris fuerit incipiendus, quare ab istis numeris potius (supplevimus potius) quam ab aliis, et quare tres numeros, nec plures posuit, et quare per cardinalia nomina, non ordinalia illos vocavit. Primo igitur, ut Pythagoricus, sciens maximam perfectionem in numeris esse, quippe cum nulla scilicet creatura sine numero possit existere, numerus tamen sine quolibet potest existere, ut perfectionem sui operis ostenderet, a perfectis scilicet numeris incoepit. Ab istis vero numeris idcirco quia sunt partes perfecti numeri, id est senarii. Perfectus est numerus cujus partes aggregatae reddent aequalem summam. Pars autem senarii secunda sunt tres, tertia duo, sexta unum, quae aggregata talem summam reddunt, id est sex. Propter ergo perfectionem, a partibus perfecti incoepit. Amplius inter hos numeros inveniuntur proportiones quae musicas reddunt consonantias. Inter duo enim et unum est dupla proportio - ex hac nascitur diapason; inter tres et unum sesquiquarta, ex qua diapente; inter quatuor et tres sesquitertia, ex qua diatessaron. Quia igitur de creatione rerum, quae concorditer, et proportionaliter facta est, tractare disposuerat, recte a numeris obtinentibus proportiones incoepit. Tres vero tantum numeros ponit, quia de tribus simplici modo, secundum auctoritatem Boetii, agit; de divinis intellectualiter, de mathematicis doctrinaliter, de physicis naturaliter. Tractare de divinis intellectualiter est, remota omni opinione, quidquid dicatur de divinis certa ratione subjecta confirmare. De mathematicis doctrinaliter agere est de eis quae pertinent ad quadrivium sic tractare, ut quod regula dicitur sub oculis in figura ostendatur, ut in quadrivio agitur. De physicis vero naturaliter agere est de naturis corporum, subjecta physica ratione, tractare. Per cardinalia nomina illos vocat, non ordinalia, ne uni alium praeferre videretur. Et haec sunt verba Socratis in crastinum venientis, nec omnes socios invenientis: unus, duo, tres, o Thimaee, requiro quartum de numero vestro. Quartus ille Plato fuit, qui quasi ab opere se subtraxit dum non sibi, sed Thimaeo, propter praedictas rationes, illud attribuit. Qui hesterni,« etc.

L'auteur continue de commenter longuement le préambule du Timée. Il est inutile de le suivre dans ses développements sur le déluge de Deucalion, fondés sur une mauvaise physique, et absolument dépourvus d'intérêt. Ses explications sur l'origine d'Athènes et la fable d'Ericthonius n'ont pas plus de valeur.

Le commentaire sur le discours même de Timée commence aux deux tiers de la première colonne dudit feuillet 56 verso. En voici le début:

»Est igitur Thimaeus de naturali justitia tractatus ad creationem mundi circa quam maxime apparet se transferre. Ut eum perpetuitati . . . . . . quatuor illius causas, scilicet efficientem, formalem, finalem, materialem ostendit, ut ex talibus causis quoddam perpetuum posse creari manifestet. Est efficiens causa divina essentia, formalis divina sapientia, finalis divina bonitas, materialis quatuor elementa. Quae, ut melius intelligantur, bimembrem proponit divisionem, in cujus altero membro efficiens, formalis, finalis causa mundi continetur, in altero materialis et effectus. Quae divisio talis est, quidquid est vel est carens generatione et semper est, vel habet generationem, nec semper est. Haec ut melius intelligamus, dicamus quid sit generatio, quid sit habere generationem, quid carere generatione, quid semper esse, nec [Col. 0251] semper esse. Generatio igitur, ut ait Boethius, in quinto super categorias, est ingressus in substantiam, id est principium existentiae; carere vero generatione est carere principio existentiae. Semper esse est sine praeterito et futuro existere; non semper esse est per temporales successiones transire. Caret ergo generatione et semper est, quod nunquam incoepit esse nec aliquid praeteritum nec futurum habet. Hoc convenit divinae essentiae: ea enim nec habuit principium existentiae, nec vices temporis. Haec est efficiens causa mundi, ipsa enim est omnium creatrix. Hoc idem convenit divinae sapientiae. Si enim Deus caret principio, nec potuit sine sapientia esse; idem est enim illi et esse, et sapientem esse. Ergo et ejus sapientia caret principio. Semper vero est quia illi nihil praeteritum, nihil futurum est, sed omnia praesentia. Haec formalis causa a creatione mundi dicitur, quia juxta eam mundum formavit. Ut enim fabricator, volens aliquid fabricare, prius illud in mente disponit, postea quaesita materia, juxta mentem suam operatur, sic creator, antequam aliquid crearet, illud in mente habuit, deinde opere illud adimplevit. Haec eadem a Platone dicitur archetypus mundus: mundus, quia omnia continet quae in mundo sunt; archetypus, id est principalis forma. Archos (sic) enim est princeps, typos (sic) forma vel figura. Idem convenit divinae bonitati, ea enim caret principio et semper est praesens. Illa est finalis causa mundi, quia sola bonitate, ut in sequentibus apparebit, omnia creavit. Ita sub hoc membro, efficiens, formalis, finalis causa mundi continetur; sub alio vero materialis et effectus, et duo elementa; et quidquid ex eis est principium, habet essentiae et per successiones temporales variantur,« etc

Nous ne croyons pas nécessaire de pousser plus loin ces extraits. Nous ne donnerons plus qu un passage qui présente un intérêt particulier, puisqu'il y est question des idées. Il s'agit de cette phrase de Platon: »Sensilem mundum in quo omnia genera et quasi quidam fontes continentur animalium intelligibilium. »Et hic periphrasis archetypi mundi, id est divinae sapientiae in qua continentur intelligibilia animalia. Mos fuit Platonis divinam cognitionem de aliqua re nomine ipsius rei vocare, sed etiam differentiam adjungere intelligibilem. Unde divinam cognitionem de homine vocat intelligibilem hominem, de lapide, intelligibilem vocat lapidem, quae eadem vocat ideas, id est formas. Ita enim ut cognovit res formavit. In divina igitur mente, quae est archetypus mundus, genera intelligibilium animalium continentur, id est cognitiones de diversis generibus animalium. Et quasi quidam fontes. Ut enim rivus est a fonte, sic omnia ab eis sunt quae sunt in divina mente, si quidem vere in eo continentur.«

Le commentaire ne s'étend pas dans notre manuscrit au delà du feuillet 60 verso, à la fin duquel il est tout à coup interrompu. Ainsi, nous ne possédons de l'ouvrage d'Honoré d'Autun, qu'un fragment qui comprend à peine la moitié de la première partie du Timée. En voici les dernières lignes:

»Nec vero manus fuerunt ei necessariae cum nihil, etc., nec pedes, quia nullus motus ad quem pedes sint necessarii ei convenit. Quod ut sit facilius, dicamus quod motus alius localis, alius non. Et est localis motus cum tota res modo in uno loco, modo in alio invenitur. Sed localis motus species sunt septem: ante, retro, sursum, deorsum, dextrorsum, sinistrorsum, in circuitu. Ad hoc pedes sunt necessarii. Sed nullus istorum potest mundo convenire, extra quem nullus locus est. Motus non localis, qui et rationalis dicitur, alius spiritualis, alius corporalis est; qui rationalis motus, corporalis motus in eodem loco est, id est habere partes aliter, simul in eo loco qui firmamento convenit, quia pars illius modo est in Oriente, modo in occidente. Spiritualis vero motus animae est: moventur enim ad intelligendum, etc. Ita rationalis motus convenit animae et firmamento, spiritualis animae, et hoc est; nec pedes duxit ei necessarios, quoniam a nullo modo motus localis ei competebat ut expositum est, sed rationalis, id est in eodem loco, qui dicitur rationalis.



HONORII AUGUSTODUNENSIS OPERUM PARS SECUNDA EXEGETICA.




[Col. 0253]
HEXAEMERON.
(Ex codice ms. inclytae Carthusiae Gemnicensis in Austria eruit venerabilis D. P. Leopoldus Wydemann ejusdem loci presbyter et bibliothecarius, edidit R. P. Bernardus Pezius Thesauri Anecdot. novissimi tom. II, parte I, pag. 69.)



PRAEFATIO.
[Col. 0253A]

Quadraginta et sex annis aedificatum est templum hoc. Maria duodecim annorum fuit, cum Christum genuit: Christus autem triginta et quatuor annorum in passione solutus occubuit. Duodecim autem et triginta et quatuor, quadraginta sex fiunt, quibus annis templum corporis Christi aedificabatur, quod a Judaeis solvebatur. In nomine quoque Adae quadraginta et sex inveniuntur: nam apud Graecos A unum significat, D quatuor, A iterum unum quod sex fiunt: M vero quadraginta significat. Quadraginta ergo et sex annis templum aedificatur, dum Christus ab Adam generatur.



CAPUT PRIMUM. De neocosmo.

[Col. 0253B] Quia multi multa de primis sex diebus disseruerunt, et diversa sentientes, obscuriora simplicibus reddiderunt; postulat coetus vester litteris promendum, quid potissimum de his sit sentiendum. Majorum itaque sequens auctoritatem, pando vobis hujus textus obscuritatem. Cui vero hoc placeat, elucidario nostro in capite praefigat Hexaemeron.

primis quaeritur, cur Moyses de lapsu hominis scripserit, casum vero angeli reticuerit? sed sciendum est, auctores librorum praecipue concordiam in scriptis suis attendere, quo possit intentio cum materia uniformiter concurrere. Intentio quippe Moysis est restaurationem humani generis per Christum figuraliter narrare, quam intentionem omnimode [Col. 0253C] satagit suae materiae adaptare. Cum in principio, id est in Christo, omnia asserit creata, et postmodum cuncta in eo astruit reparata. In toto quoque textu suae narrationis nihil aliud ponitur, nisi quod Christo vel Ecclesiae figuraliter congruit. Unde etiam narrationem suam usque ad liberationem populi de Pharaone et principium Jesu perducit: Qui populum in terram repromissionis introducit, significans videlicet verum Jesum, qui populum credentium de diabolo eripuit: cui Pater principatum super coelestia et terrestria tribuit, et in novissimo tempore Ecclesiam in terram viventium [Col. 0254A] introducturus erit. Igitur, quia Dei Filius, per quem omnia, hominem misericorditer de interitu redemit; angelum vero in reatu juste deseruit, Moyses redempti lapsum describit; deserti autem casum silentio premit.

Materia autem sua est hic sensibilis mundus, in quem homo post lapsum est pulsus; et adventus Dei unigeniti in hunc mundum, mundi fabricatoris et humani generis liberatoris: quem variis et mysticis sententiis praesignat, et ipsis rebus praefigurat: dum populum de Aegypto per paschalem agnum liberat, et ad amissam patriam revocat; atque universum Ecclesiae statum per mirabile tabernaculum praenotat: cunctaque ejus sacramenta per legalia sacrificia praenuntiat. Unde et Novum Testamentum sic Veteri [Col. 0254B] continuatur; ut quidquid Vetus proponit, Novum solvere videatur. Ob quam rem etiam utrumque a principio incipitur, cum illud, in principio creavit Deus coelum et terram, istud, in principio erat Verbum, inchoatur. Joannis quippe Evangelium in canone primum ponitur. Et notandum, quod Moyses propheta Filium principium, et in eo omnia creata commemorat: Joannes autem apostolus Patrem principium, et Filium in eo semper, ei coaequalem mansisse, et omnia per ipsum facta praedicat. Quia nimirum unam utriusque substantiam concorditer nobis denuntiant. Dicitur itaque (Gen. I): In principio creavit Deus coelum et terram, hoc est, Deus Pater creavit in Filio simul coelestia, et terrestria, visibilia [Col. 0254C] et invisibilia. Et Spiritus Domini ferebatur super aquas, vel aquas fovebat, id est cuncta de aquis procreanda animabat. Et nota Trinitatem. Deo Patri ascribitur mundi creatio, Filio rerum dispositio, Spiritui sancto omnium vivificatio, vel ornatio. Simpliciter autem sic ad litteram exponitur. In principio creavit Deus coelum et terram, hoc est, in momento fecit Deus omnia corporalia et incorporalia. Coeli etenim appellatione, incorporea, ut sunt angeli, intelliguntur, et cuncta spiritualia quae a nobis non conspiciuntur. Terrae autem vocabulo corporea, ut hoc coelum et terra, innuuntur, et cuncta quae a nobis [Col. 0255A] cernuntur. Aliter: In principio, id est in primis, fecit Deus coelum et terram, deinde caetera. Terra autem erat inanis, scilicet a fructibus, et vacua, videlicet ab animalibus. Hoc ideo de coelo non scribitur, quia superius coelum, quod coelum coeli dicitur, mox creatum plenum suis laudatoribus, id est angelis reperitur. Ipsi enim astra matutina exstiterunt, quae in creatione mundi Deum laudaverunt; et pro mirabili opere Dei, quod subito ex nihilo processisse viderunt, omnes filii Dei magna voce jubilaverunt. Astra vero vespertina ad laudem Conditoris processerunt, dum homines electi postmodum creati sunt: qui in morte, ut sidera, occubuerunt, et ad hoc in exortu aeterni diei ad congaudendum per resurrectionem effulgebunt.

[Col. 0255B] Et tenebrae erant super faciem abyssi, hoc est, terra erat abysso immersa, id est profunditate aquarum operta: quae aqua erat tenebrosa, quia adhuc nulla luce illustrata. Nulla autem creatura erat, quae tenebrae appellaretur, cum tenebrae nihil aliud, quam absentia lucis comprobentur. Sed haec tetra rerum imago chaos vel informis materia cognominatur. Porro forma elementorum tunc temporis erat talis: Terra ipsis, quibus nunc, terminis erat circumscripta, sed tota aquis operta: et ejus species talis, qualis adhuc sub profundo maris. Porro ignis in lapidibus et ferro latebat; aer vero et terrae et aquae mistus inhaerebat. Aqua autem universam superficiem terrae contegebat, et totum spatium usque ad coelum replebat; seque aquis superioribus, quae adhuc super coelos [Col. 0255C] sunt conjungebat. Non autem crassitudine uti nunc spissabatur sed in modum nebulae tenuis diffundebatur



CAPUT II.

Et dixit Deus: Fiat lux. Cum de Deo, dixit, scribitur, nostro more dicitur, et efficacia jubentis exprimitur. Dei autem dicere nihil est aliud, quam per verbum suum omnia condere. Per hoc verbum hanc corporalem lucem de elemento ignis protulit, et eam huic mundo intulit. Quae lux tunc talem claritatem, qualem nunc ante solis exortum, exhibuit: et tenues tunc aquas, ut nunc aerem, illustravit. Per duodecim autem horas super terram, ut nunc sol mansit: per duodecim vero, inferiora [Col. 0255D] orbis illuminavit.

Et vidit Deus lucem, quod esset bona. Hoc est, rationali creaturae intelligere dedit: quam bona sint cuncta, quae per lucem cernit. Et divisit lucem ac tenebras: scilicet ut lux duodecim horas super terram, et duodecim sub terra splendesceret: tenebrae quoque a luce fugatae duodecim horas sub terra totidemque super terram delitescerent. Zona quoque, quae in medio orbe, igne candet, per eum aequinoctio gaudet.

Appellavitque lucem diem, et tenebras noctem: id est appellare fecit. Sicut nos dicimus, domum fecit cum quis facere jusserit. Factumque est vespere et mane, dies unus. Vespere est finis diei; mane autem finis noctis: quae duo juncta, viginti [Col. 0256A] quatuor horae fiunt, et unum diem conficiunt. Ideo autem non primus, sed unus dies dicitur, quia idem semper repetitur; ut scribitur: Ordinatione tua perseverat dies (Psal. CXVIII, 91). Illo primo triduo nox prorsus tenebrosa manebat; quia eam nec luna, nec sidera illuminabant. Notandum autem, quod dies a luce inchoatur et in luce terminatur: quia omnia opera Dei a Christo, qui est lux vera, inchoantur, et in eodem cuncta consummantur.

Dixitque Deus: Fiat firmamentum in medio aquarum. Hoc est: firmamentum, quod in medio aquarum locatur, atque coelum appellatur, de ipsis aquis in modum crystalli induratum affirmatur: quod ideo apud Josephum crystallinum coelum nominatur. Aquae autem, quae super hoc coelum remanserunt, [Col. 0256B] formam prioris aquae in raritate retinuerunt. Quae autem inferius spatium occupaverunt, in densitatem, quam hodie habent, collectae sunt. Unde sequitur: Congregentur aquae, quae sub coelo sunt, in locum unum, et appareat arida. Jussu quippe Dei aquae, quae prius instar nebulae rarae diffundebantur, in unum locum spissando subito colligebantur. Qui locus oceanus appellatur, et terra prius limosa arescens, apta germinibus reddebatur. Postquam autem media spatia inter coelum et terram vacua apparuerunt, ignis et aer, quae prius sub aquis pressa in terris latuerunt, congrua sibi loca libere occupaverunt. Et ignis quidem altiora, aer vero inferiora mundi naturaliter repleverunt, et tunc luce nuper creata clarius cuncta illustrari meruerunt. Sciendum [Col. 0256C] autem quod omnes fontes vel flumina de oceano fluunt, et in eumdem etiam refluunt. Amaritudinem vero naturalem in terra deponunt, per quam occultis meatitibus currunt. Similiter autem aqua a tractu spiraminis ventorum in nubes tollitur, et iterum ad terram per pluviam deponitur. Flumina autem, quae hodie regiones dirimunt, maxima ex parte in diluvio eruperunt. Quaeritur, cum flumina omnia mare intrent, cur mare non redundet? Sed traditur, quod sol naturali attractu totum in die ebibat, quod tota nocte de dulcibus aquis mari influit, iterumque per pluvias ad terras descendit.

Et vocavit Deus aridam terram, congregationesque aquarum appellavit maria: hoc est, sic appellari [Col. 0256D] fecit, sicut jam dictum est.

Et vidit Deus, quod esset bonum: hoc est, menti rationalis creaturae indidit, quam bona sunt cuncta, quae Deus condidit. Et ait: Germinet terra herbam viridem et lignum pomiferum. Mox ut aqua a terris recessit, confestim terra jussu Dei cunctas species herbarum et arborum, insuper et fructus earum jam maturos protulit. Notandum autem, quod hoc verno tempore contigit: et ideo eodem tempore hoc idem annus observare consuevit.

Dixit autem Deus: Fiant luminaria magna in firmamento coeli: hoc est, infra firmamentum coeli. Sol quippe in medio mundo locatus, luna autem in hoc aere constituta; planetae quoque suis circulis affixi traduntur: sidera solummodo firmamento [Col. 0257A] impressa feruntur. Notandum autem, quod cuncta ternis, et ternis diebus in creatione absolvuntur; quia videlicet omnia per Trinitatem perficiuntur. Tribus enim diebus elementa, et tribus quae infra ea sunt, sunt perfecta. In principio namque coelum et terra, ad materiam ex nihilo creantur, ignis et aer in terra aquis operiebantur. Deinde prima die lux ab igne serenatur, secunda coelum ex aqua instar crystalli solidatur; tertia terra fundatur et aqua ab ea segregatur, ipsaque terra floribus et nemoribus condecoratur. Quarta coelum et aer superior sole, luna et stellis ex igne productis, illustratur. Quinta aer inferior, avibus, aqua piscibus fecundatur. Sexta terra animalibus ex ipsa procreatis onustatur. Primi autem tres dies, qui ante solis [Col. 0257B] exortum transierunt, aequinoctiali lege, id est aequali diei ac noctis spatio, praeterierunt. Sed et quartus, qui lampas solis et lunae protulit, aequinoctio insignis fuit. Quaeritur quid de luce nuper creata actum sit, quae post jubar solis effulsit? Fertur quod, sicut raritas aquarum in spissitudinem oceani prius est redacta, ita tenuitas lucis in corpolentiam solis sit compacta, et in globos lunae ac stellarum sit densata, ejusque clara gloria his praeclaris gemmis sit amplius adornata.



CAPUT III.

Et fecit duo luminaria magna: majus ut praeesset diei, et minus ut praeesset nocti. Magna luminaria ideo dicuntur, quia nobis magna videntur. Caeterum luna minima stellarum fertur; septentrionales [Col. 0257C] autem stellae majores sole scribuntur. Quaeritur quidnam obscuri in corpore lunae conspiciatur? Sed dicitur lunae globus ex igne et aqua esse formatus. Quia si totus esset igneus, terra ejus vicinitate exusta torreretur; nunc autem ejus calor aquae elemento temperatur, et inde obscurum illud in ea videatur. Hincque fit, quod luna propria luce careat, nec, nisi a sole illustrata, resplendeat, et ab ea etiam ros nocturnus perfluat, et super terram luceat. Aliquando quidem super terram lucent; aliquando oppositis nubibus non lucent; semper autem illa loca splendore replent, quo fixa manent.

Et sint in signa et tempora: In signa sunt, quia pascha nobis certo tempore celebrandum, [Col. 0257D] aliquando quoque tempestatem vel serenitatem, aliquando etiam aliquid futuri ostendunt. In signa sunt quoque navigantibus et in arenosis regionibus iter agentibus. In tempora vero sunt aequinoctia; et solstitia certa dimensione veris, aestatis, autumni, et hiemis proferunt. In dies sunt, quia nunc longiores, nunc breviores suo ortu vel occasu efficiunt. In annos sunt, quia luna suum annum communem trecentis quinquaginta quatuor diebus peragit; sol vero trecentis sexaginta quinque diebus suum annum percurrit; stella Martis duobus annis, Jovis duodecim, Saturni triginta annis suum cursum perficit.

Dixitque Deus: Producant aquae reptilia et volatilia. Hic Scriptura aperit, cur Spiritus Dei aquas foverit; [Col. 0258A] quia nimirum primum de hoc elemento voluit animantia producere, et cuncta hujus admistione fecundare. Genera erga piscium et reptilium in aquis natare permisit, volucrum vero in aere volare jussit. Aeris etenim natura nihil aliud, quam aqua esse fertur, et haec cunctis animantibus vitalem flatum dare perhibetur. Atque idcirco tempestates in aere, uti in mari. procreari traditur. Aqua quippe in nubes condensatur, et iterum ventis in pluviam dissipatur. Ex ipsarum quoque nubium collisione tonitrua concrepant, et ex ignis excussione fulgura coruscant. Ex procellis autem venti procreantur, ipsorumque in imbres, in grandinem formantur, ex frigoris vero inclementia pluvia in nivem commutatur. Haec autem turbulentia in aere [Col. 0258B] tantum versatur. Caeterum spatia inter coelum et aerem perpetua luce et tranquillitate plena creduntur. Aer quoque iste nocte tantum obscuratur, quae ab umbra terrae generatur. Superior vero aether jugi die laetatur. Quod autem in nocte stellae videntur cadere, stellae non sunt, sed igniculi ab aethere flatu ventorum in aera tracti.

Dixitque Deus: Producat terra jumenta, et reptilia, et bestias terrae. Notandum, quod de aquis duo genera producuntur, scilicet natantia et volantia: de terra autem tria formantur videlicet gradientia, reptantia, serpentia.

Igitur omnibus creatis ad usum hominis necessariis, ipse etiam de terra educitur, qui caeteris omnibus ut dominus praeficitur. Qui etiam ad imaginem [Col. 0258C] et similitudinem Dei creatus memoratur, ut coeleste animal intelligatur: dum ratione et intellectu a caeteris animantibus sequestratur. Et quia ei Dominus quandoque couniri disposuit, ei participium cum omni creatura tribuit: Scilicet discernere cum angelis, sentire cum animantibus, crescere cum herbis et arboribus, esse cum lapidibus. Corpus ejus de quatuor elementis compegit, animam scientia replevit, et omni corporali creaturae praefecit. Traditur etiam, quod quasi triginta annorum fuerit, quando creatus sit, atque sapientiam Salomonis, Samsonis fortitudinem, Absalonis pulchritudinem habuerit.

Dixitque Deus: Ecce dedi vobis potestatem super universa. Ante peccatum homo omnia subjecta [Col. 0258D] habuit; post peccatum vero ipse omnibus subjacuit. Ante reatum hominis terra nil noxium, nullam herbam venenatam, nullam arborem sterilem protulit: quae postmodum in poenam hominis venenum herbis intulit, fructus arboribus abstulit. Aves quoque non raptu alitum vivebant, nec ferae bestiolas ad esum lacerabant, sed omnia communiter de herbis terrae alimenta sumebant. Unde sequitur.

Et erunt tam vobis, quam illis in escam. Postea vero non solum aves avibus, vel ferae bestiis insidias ponunt; sed etiam ipsi homini domestica animalia violenter rapiunt. Et vidit Deus cuncta, quae fecit, et erant valde bona. Cuncta, quae fecit Deus per se considerata, sunt bona singula, in universitate autem numerata sunt valde bona: [Col. 0259A] quia licet unum alteri contrarium videatur, unumquodque tamen necessarium comprobatur. Hinc quaeritur, cum diabolus inter bonas Dei creaturas sit creatus, qualiter dicatur bonus, cum ultra quam dici potest, sit malus? Similiter quaeritur de serpentibus vel aliis animantibus, quae sunt nociva et ideo putantur esse mala. Sed sciendum est, quod diabolus a Deo quidem bonus sit creatus, a se ipso autem in malum commutatus. Qui tamen aliquo modo dicitur bonus, quia in Dei republica comprobatur necessarius; dum adversarios Dei juste punit, velut tortor crudelissimus. Serpentes vero vel caetera animalia his similia comprobantur bona; quod justa ab hominibus exigant supplicia, vel ad diversas medicinas sunt utilia.

[Col. 0259B] Et requievit Deus die septimo, et sanctificavit illum (Gen. II). Septimum diem Deus Pater antiquo populo celebrandum instituit: octavum vero, qui et primus est, Deus Filius novo populo observabilem fecit. Uterque autem maximo sacramento gravidus existit. Sicut enim septimo die Deus opera hujus mundi consummasse scribitur, ita hic mundus per septem millia annorum extendi dicitur. Et sicut septima die Deus ab opere suo requievisse legitur, ita justorum corpora in sepulcris, animae vero illorum in gaudio post laborem requiescere creduntur. Per diem etiam septimum dies judicii designatur, in qua omne opus Ecclesiae consummabitur, eique requies aeterna recompensabitur. Per diem vero Dominicam, quae et prima et octava notatur, aeternitas [Col. 0259C] praefiguratur: quando finito labore post septem millia annorum octavum secundum inchoatur; in quo una dies melior super millia speratur, quae per solum Filium omnibus credentibus datur. Ergo per requiem septimi diei requies animarum in septem donis Spiritus sancti innuitur, per requiem octavi diei requies aeterna in octo beatitudinibus exprimitur.

Sex quoque dies primi designant sex aetates mundi. Prima die lux creatur, et prima aetate homo in paradiso ad perfruendam aeternam lucem collocatur. Haec dies vespera clauditur, quando humanum genus in diluvio mergitur. Secunda die firmamentum intra aquas solidatur, et secunda aetate humanum genus in Arca ab undis conservatur. Haec dies vespera finitur, [Col. 0259D] dum Pentapolis cum omnibus incolis suis incendio consumitur. Tertia die terra ab aquis separatur, et tertia aetate fidelis populus ab infidelibus segregatur: dum Abraham et sua posteritas circumcisione, deinde filii Israel lege a gentibus sequestrantur. Haec dies vespera terminatur, dum idem populus a gentibus undique vastatur. Quarta dies sole et luna illustratur, et quarta aetas regno David et templo Salomonis decoratur. Haec dies vespera concluditur, dum destructo templo populus in Babylonem captivus ducitur. Quinta die aves de aquis producuntur, pisces inibi relinquuntur; et quinta aetate multi de captivitate relaxantur, plurimi in ea retentantur. Haec dies per vesperam desiit, dum Judaea gentili regi subdi promeruit. Sexta die homo [Col. 0260A] de munda terra formatur, et sexta aetate Christus de Virgine generatur. Ea etiam die Deus animalia fecit, et sexta aetate fideles, animalia sua, ad pascua vitae vocavit, quae pastu corporis sui refecit. Haec dies per vesperam complebitur, cum hic mundus igne extremo delebitur. Septima die requievit Deus ab omnibus operibus suis, et septima aetate requiescet in Sanctis omnibus pro sex dierum operibus, cum Deus erit omnia in omnibus. Haec dies vespera non terminatur, quia illa requies nullo fine coangustatur.



CAPUT IV.

Quid vero beatus Augustinus sentiat de his diebus, quam brevissime studiosis dicemus. Suas autem sententias nostro stylo permutamus, quo lectori fastidium tollamus. Si enim ipsius verba posuero, [Col. 0260B] nec pagina capit prolixitatem disputantis; nec infirmus intellectus gravitatem argumentantis. In principio creavit Deus coelum et terram. Hoc est, in Filio suo, scilicet in Sapientia sua, Deus Pater creavit omnia simul spiritualia et corporalia; sicut scriptum est: Qui manet in aeternum, creavit omnia simul (Eccli. XVIII, 1). Et iterum: Omnia per ipsum facta sunt, et sine ipso factum est nihil, quod factum est; in ipso vita erat (Joan. I, 3, 4). Hoc est dicere: Omne quod postmodum factum est, materialiter ac formabiliter, semper in verbo Dei fuit causaliter ac praedestinaliter. Unde scriptum est, qui fecit quae futura sunt. Coeli autem ac terrae nomine universaliter omnis creatura comprehenditur. Non est autem aestimandum aliud insensibile a Deo ante angelos [Col. 0260C] creatum: omne enim sensibile dignius insensibili praedicatur. Angelica itaque natura, quae est intellectualis, in primis conditur, ubi Deus in principio coelum creasse legitur. Sicut de primo angelo scribitur: Ipse est principium viarum Dei (Job XL, 14). Quae idcirco coelum appellatur, quia Deus in ea habitat, et divina secreta in ea celantur: et haec coelum coeli dicitur.

Terra autem erat inanis et vacua: Hoc est corporalis creatura adhuc informata, sed in verbo Dei causaliter posita. Et tenebrae erant super faciem abyssi: Hoc est, cuncta ab aquis creanda non erant ad hoc per formas discreta. Et Spiritus Domini ferebatur super aquas: Hoc est Spiritus Domini cuncta in formas discrevit, quae de aquis vel per aquae [Col. 0260D] commistionem fieri disposuit. Sciendum vero quod Deus non prius materiam, deinde formam fecit; sed simul omnia formata protulit, sicut cantus cum voce simul procedit. Porro quod hoc vel hoc, illa vel illa die fecisse legitur, hoc nostro more dicitur: a quibus minime intelligitur, quod omnia simul fecisse scribitur. Nullum autem hominum scire posse puto, quantum inter creationem angelorum et hujus mundi tempus defluxerit, nisi cui Deus revelaverit; praesertim cum adhuc tempus non fuerit, sed cum isto mundo coeperit, et nihil aliud tempus sit nisi diei ac noctis, vel anni, ut puta veris, aestatis, autumni, hiemis vicissitudo; vel rerum de praeterito in praesens, de praesenti in futurum transmutatio. Omnia enim quae Deus creavit in aeternum permanere [Col. 0261A] creduntur, licet alia in alia permutentur. Et cum hic mundus vix ante sex millia annorum formatus sit, frivolum videtur, quod angelica natura cum eo esse coeperit. Igitur angeli diu ante hunc corporeum mundum in beata et aeterna vita traduntur; unde etiam in creatione hujus Deum magna voce laudasse scribuntur. Ad Job namque Deus creator dicit, cum ponerem fundamenta terrae et cardines orbis, laudaverunt me astra matutina et jubilaverunt omnes filii Dei.

Et dixit Deus: Fiat lux, et appellavit lucem diem. Quaeritur utrum Deus aliquam spiritualem vel corporalem lucem fecerit, cujus visione angeli fruerentur: vel aliquam diem formaverit, cujus praesentia delectarentur? Sed hoc ab intellectu excluditur, [Col. 0261B] cum intelligibile melius insensibili couniatur. Ergo ipse Deus lux intelligitur, qui lux vera scribitur: de cujus visione ita angelica natura illuminatur, ut hic corporeus dies a sole illustratur. Dicitur itaque: Dixit Deus: Fiat lux: Hoc est per verbum suum Deus lucem suae sapientiae angelicae naturae infudit, et dein adhuc omnibus creandis scientiam dedit. Et facta est lux. Vera quippe lux et aeterna Dei sapientia lucidam sapientiam, scilicet rationalem intellectum condidit, quem angelicis spiritibus indidit; quo creaturam a creatura discernere possint; sicut scriptum est: prior omnium creata est sapientia. Deus itaque dixit, fiat lux, cum angelos luce sapientiae illustravit. Ipsa est enim candor lucis aeternae. Facta est autem lux, cum cognoverunt Deum [Col. 0261C] omnia in sapientia jam fecisse, quae adhuc futura erant: In quo omnes causas et rationes rerum jam conspiciebant. Et vidit Deus quod esset bonum: scilicet quod Creatorem a creatura discernebant, et creaturam despicientes, Creatorem laudantes, diligebant. Et divisit lucem a tenebris: Hoc est formatam et intelligibilem creaturam ab informata discrevit, dum ei adhuc creandae scientiam dedit.

Appellavitque lucem diem, et tenebras noctem. Hic quaeritur utrum ante hunc mundum dies vel nox fuerint quae hoc vocabulo appellata sint, et quae sibi per vices successerint. Sed cum ante hunc sensibilem mundum tempus non fuisse comprobetur, diem autem et noctem tempus esse non dubitetur: non [Col. 0261D] hic temporalis, sed aeternus dies intelligi necessario monetur. Angelica quippe natura est aeterna dies, quam fecit Dominus, in qua nos laetabimur et exsultabimus, quando post resurrectionem aequales angelis erimus, et Deum facie ad faciem, sicuti est, videbimus. Lucem itaque Deus diem appellavit, dum ipse vera lux habitans lucem inaccessibilem et sempiterna dies angelos luce sapientiae splendentes claritate sua aeternus Sol ut hic corporeus sol hunc diem illustravit. Tenebras quoque noctem appellavit, quia corpoream creaturam adhuc in informi materia latentem maxima distantia spirituali separavit. Omnis namque corporea creatura, si spirituali comparatur, jure tenebrae appellatur.

Factumque est vespere et mane dies unus. Notandum [Col. 0262A] quod non primus dies, sed unus dicatur, quia angelica natura, quae dies vocatur, sic ab aeterna die, Deo inchoatur, quod nullo fine terminatur. Et haec est illa, unus dies melior in atriis Dei super millia, quia profecto particula angelicae vitae melior comprobatur, quam multa millia annorum, quae hic in afflictione peraguntur. Quaeritur, cum corporea lux non esse in coelo dicatur, cujusmodi splendor angelis lucere credatur? et utrum illa patria obscura sit et angeli in tenebris latere arbitrandi sint? Sed sciendum est, quod innumerabilia angelorum sunt, qui singuli hunc solem septuplo sua claritate vincunt, et ineffabilem splendorem ab aeterno recipiunt. Nam civitas illa non eget sole, neque luna, sed Deus omnipotens lumen ejus est, cujus pulchritudinem [Col. 0262B] sol et luna mirantur, et in quem angeli desiderare prospicere praedicantur. Si autem hic mundus tot solibus illuminaretur, quot diebus annus volvitur, qua gloria putas perornaretur? et revera si ita esset, tota illa lux illi supernae luci collata tenebrae essent. Ergo nulla alia lux vel dies ibi creditur, quam claritas Dei et splendor angelorum atque sanctorum, qui ineffabiliter vincunt omnem fulgorem visibilium.

Quaeritur etiam quid sit regnum coelorum, vel quod praemium ibi tribuatur spiritibus beatorum? si ibi amoena loca aut splendida moenia aestimanda sint, vel vestes pretiosae, aut variae deliciae ibi praesentandae sint? Sed cum regnum coelorum non aliud quam pax et gaudium legatur, nulla locorum vel [Col. 0262C] aedificiorum amoenitas aut pretiosissimarum rerum corporalium vel incorporalium consuetudo esse comprobatur; sed sola visio omnipotentis Dei declaratur, in cujus contemplatione beati aeterna pace et pleno gaudio et omni abundantia omnium bonorum perpetualiter perfruuntur, et perfruendo semper insatiabiliter sine fine saturabuntur. Unde et vespere et mane hic nominatur, nox autem in his sex diebus non memoratur. Quasi enim in vespera, sic illa aeterna dies inclinat, cum angelica natura creaturam per se considerat. Quasi vero in mane exsurgit, cum in laudem creatoris pro mirabili creatione erumpit. Quasi autem dies clarescit, cum hanc in verbo Dei per ipsam veritatem aeternaliter subsistere [Col. 0262D] conspicit; nox vero non interseritur, quia illorum scientia nulla ignorantia obtegitur. Sacra Scriptura se conformat hominum intellectibus, ut mater infantium moribus aut veluti cera reversis sigillorum impressionibus. Materno namque incessu cum tardis ambulat, cum capacibus ad alta volat, altitudine superbos irridet, profunditate attentos terret, veritate magnos pascit, affabilitate parvulos nutrit.

Haec ergo una die Deum cuncta insimul creasse sapientibus narrat, haec tardioribus sex diebus Deum opera sua explevisse commemorat: a capacibus quippe vix intelligitur, quod Deus una die, imo uno ictu oculi, omnia insimul creasse legitur. A tardioribus autem facile capitur, ut pomum fractum a [Col. 0263A] parvulis manditur, quod sex diebus omnis factura absoluta traditur. Ergo per unam diem, in qua cuncta creata indicat, lucidam angelicae substantiae naturam insinuat, quam aeternus sol justitiae suo splendore irradiat. In qua die ipse cuncta condidit, dum angelis in verbo suo cuncta adhuc creanda praenoscere tribuit. Per sex autem dies, quibus Dominum opera sua perfecisse dicit, perfectionem tantam facturae Dei innuit, quantam per senarium numerum exprimit. Qui in numeris ideo perfectissimus memoratur, eo quod suis partibus per omnia compleatur. In unitatem quippe et binarium et ternarium solvitur, et ab eisdem in integrum restituitur. Unum enim et duo et tria sex faciunt. Quam regulam peritissimus philosophorum Plato non [Col. 0263B] ignoravit, qui ob perfectionem ejusdem numeri librum suum sic, unus, duo, tres inchoavit. Per unitatem itaque ipse fons et principium omnium rerum Deus intelligitur, qui vere solus unus esse dicitur, a quo binarius nascitur, dum spiritualis creatura ab eo producitur, a quo item ternarius gignitur, dum corporeus mundus conditur. Qui numerus replicatur, dum omnia ex Patre per Filium in Spiritu sancto subsistere intelligibili naturae manifestatur. Senarius ergo numerus consummatur, dum triplex factura, scilicet spiritualis, sensibilis, insensibilis, a triplici factore, Patre videlicet, et Filio et Spiritu sancto contineri consideratur. Unde etiam septima die Deus ab operibus requievisse describitur, quia post perfectionem Deus a creatura sua in se requiescere, [Col. 0263C] et ipse in eo solummodo requiem habere cognoscitur.



CAPUT V.

Dixit quoque Deus: Fiat firmamentum in medio aquarum, et dividat aquas ab aquis. Et factum est ita; et fecit Deus firmamentum, et vocavit illud coelum. Quod totum sic iteratur: Dixit Deus: Fiat firmamentum, id est in verbo suo aeternaliter constituit fiendum. Et factum est ita: scilicet in cognitione angelica, qui videlicet conspiciebant jam in verbo Dei subsistere, quod adhuc futurum erat in re. Et fecit Deus firmamentum, postea videlicet in ea forma, qua hodie cernitur. Et vocavit illud coelum: id est ab hominibus sic appellari docuit. Et [Col. 0263D] factum est vespere; cum angelica societas, quae lux vel dies appellatur, creaturam firmamenti in propria natura consideravit; et factum est mane, cum Creatorem inde laudavit. Et sic factus est dies secundus, cum ab aeterno die Dei de luce sapientiae angelici illustrantur spiritus: qui ab eo dies vel lux denominantur; et adhuc condenda, eis per ipsum revelantur. Dixit vero Deus: Congregentur aquae, quae sub coelo sunt, in locum unum; et appareat arida. Factumque est ita. Congregataque est aqua in locum unum, et vocavit Deus aridam terram. Hoc eodem modo, ut superius, interpretatur. Dixit Deus, congregentur aquae, id est in verbo suo ab aeterno eas congregandas praefixit. Factumque est ita, scilicet natura angelica ita fiendum in verbo Dei cognovit [Col. 0264A] Et congregata est aqua, quae apparuit arida; postea videlicet in ea forma, qua nunc utraque creatura producit germina vel animalia. Et factum est vespere, cum creatura aquae et terrae per se ab angelis, qui dies nuncupantur, consideratur: Et factum est mane, cum Creator inde laudatur. Fitque dies tertius cum ipsa intelligibilis natura a Trinitate illustratur; et ei singula condenda praemonstrantur. Sic quoque de caeteris diebus sentiendum. Notandum autem, quod septimae diei mane, et non vespere, ascribitur; et in hac die Deus requievisse dicitur: quia nimirum omnis creatura mane per exordium ab aeterno die Deo habuit; sed nullum vespere alicujus finis habebit, et per septiformem Spiritum in factore suo aeternaliter requiescit. Sacra Scriptura Deum omnia [Col. 0264B] insimul creasse affirmat, et ecce, eum sex diebus opera sua consummasse denuntiat. Omnia eum simul creasse in veritate accipitur. Sex autem dierum distributio nihil aliud intelligitur, quam quaedam discretio, vel quidam rerum ordo contexitur; cum quaeque creatura ab alia vel a Creatore, in intellectu angelicae rationis discernitur: unde et vespere et mane interseritur. Vespere, cum creatura in sui natura ab angelis conspicitur; mane, cum Creator inde laudibus extollitur. Dies autem ideo nominantur, cum ab ipsis cuncta in Verbo Dei contemplantur.

Primo itaque lux in ordine ponitur, quae dies etiam nuncupatur, et angelica substantia declaratur; quaeque a luce aeternae sapientiae illustratur. Secundo [Col. 0264C] firmamentum locatur, a quo hic corporeus mundus inchoatur. Tertio species maris et terrae, in qua non realiter, sed potentialiter herbarum et lignorum natura formatur. Quarto sol et luna cum sideribus in igneo elemento, potentialiter quidem, locantur. Quinto de humido aere volatilia, de aqua vero natatilia, iterum potentialiter educuntur. Sexto de terra animalia, cum homine nihilominus potentialiter, proferuntur. Qui ordo, quia ab angelica natura, quae dies dicitur, in verbo Dei per senarium numerum discernitur; recte idem dies sexies repetitus describitur. Quem eumdem septimum Dominus benedicit, et in eo requiescit: quia angelicam naturam Dominus septiformi Spiritu replens sanctificat, atque eam [Col. 0264D] in se requiescere praestat. Haec cuncta sic intelligenda, sequens Scriptura manifestat

Hic est, inquit, liber generationis coeli et terrae in die; quando fecit Deus coelum et terram, et omne virgultum agri, antequam oriretur in terra. Hoc utique de illa una et aeterna die dicitur, in qua omnia insimul Deus creasse scribitur. Ergo sicut homo ad similitudinem Dei conditur; ita etiam isti temporales dies, ad similitudinem illorum sex, vel potius septem, in verbo Dei aeternaliter manentium, creati dicuntur; et omnia etiam in hoc, in mundo, formata ad similitudinem formarum in Deo consistentium, creata non absurde dicuntur.

Abhinc jam series corporeae creaturae texitur, ubi fons erumpens de terra, totam terram irrigasse; et [Col. 0265A] Deus hominem formasse, et paradisum plantasse asseritur; et animantia et ligna de terra produxisse legitur.

Qua autem die hebdomadae, vel quo ordine, utrumne una die vel pluribus, cuncta in species formaverit, ignoratur. Sed prius facta mundi machina cum luminaribus, deinde in primis hominem in hoc mundo, ut puta, dominum mundi; et ejus habitationem, scilicet paradisum, fecisse; deinde ad ejus subjectionem, animantia volucrum, piscium et bestiarum, et eorum victum, videlicet herbas et arbores, produxisse putatur. Quae cuncta mox creata, ad hominem ducta leguntur: post quae et mulier formata, et cuncta ei subjecta referuntur. Utrum vero homo diutius in paradiso manserit, dubitatur; licet [Col. 0265B] multo tempore inibi habitasse a pluribus astruatur. Igitur in his aeternis sex diebus Deus cuncta causaliter creavit, et ab omni opere in septimo requievit. In istis autem temporalibus omnia temporalia et corporalia realiter per species et formas fecit; legem crescendi, permanendi, alia ex se gignendi dedit. Et haec cuncta Filius cum Patre usque modo operatur: per quem adhuc omnis corporea creatura in meliorem statum transformatur.



CAPUT VI. De Incarnatione Christi.

Ingressa Sapientia Dei, octavo Kalendas Aprilis, in uterum B. virginis Mariae, anno ab origine mundi quater millesimo centesimo octogesimo quarto, octavi magni paschalis cycli quingentesimo tertio decimo, Octaviani [Col. 0265C] Augusti quadragesimo secundo, cycli solaris octavo, cycli decennovenalis octavo decimo, cycli lunaris quinto decimo, indictione secunda, concurrentibus . . . Epactis septenis, feria sexta, luna decima, anno etiam aetatis ejusdem virginis duodecimo. In quo utero corpus suum per novem menses et sex dies, id est, per quadragies sexies senos, hoc est per ducentos [Col. 0266A] septuaginta sex dies aedificavit. Hoc enim tempus computatur ab octavo Kalendas Aprilis quando conceptus est, usque ad octavam Kalendas Januarii, quando natus fuit Christus. Natus est ergo VII Kal. Januarii, indictione tertia, dominica vel infra, nocte. A qua nativitate, die octava circumciditur, et die quadragesimo in templo praesentatur. In quo templo duodennis adolescens, sapientes interrogans invenitur; et anno vicesimo octavo [(110) 1Kb] , et tertia Christi die tricesimi anni a Joanne baptizatur, et tricesimo tertio anno et dimidia octava Kal. Aprilis, qua die conceptus fuerat, a Judaeis comprehenditur: quorum lingua primum, hora tertia crucifigitur, et sexta per milites in cruce sustollitur. In qua cruce per tres horas, id est sextam, septimam et octavam, [Col. 0266B] fuit, atque hora nona exspiravit. A qua hora usque ad diluculum resurrectionis sunt quadraginta horae, ipsa quoque hora nona connumerata. His enim horis corpus Christi exanime jacuit, quod positum est in sepulcro vesperi; in quo per triginta sex horas requievit. Resurgens autem diluculo, prima Sabbati per quadraginta dies in terris conversatus est, ubi voluit, et quomodo voluit. Quadragesimo vero die, videntibus apostolis suis, coelos ingressus est, atque in dextera sui Patris resedit. Unde die ab ascensione decima Spiritum sanctum super apostolos misit. Qua die factus est homo primus, eadem die conceptus est homo secundus. Sexta enim die et homo vetus factus est in paradiso, et homo novus conceptus in utero Virginis. Et qua hora terrenus homo invasit [Col. 0266C] pomum, humanum genus interempturus; eadem hora toleravit crucem et mortis amaritudinem coelestis homo, universum mundum redempturus. Ergo, ut videtur, eadem die et homo obediens cum latrone in paradisum revertitur: et homo inobediens cum muliere, suae damnationis exsilium intrare compellitur.




[Col. 0265]
DE DECEM PLAGIS AEGYPTI SPIRITUALITER.
(Ex codice ms. inclytae Carthusiae Gemnicensis in Austria communicavit venerabilis P. Leopoldus Wydemann, ejusdem asceterii bibliothecarius. Edidit D. Bernardus Pezius Thesauri Anecdot. t. II, parte I, pag. 89.)

[Col. 0265D] Prima plaga Aegypti erat aqua in sanguinem versa, in qua infantes Hebraeorum necaverunt, et pisces ejus mortui sunt. Secunda ranae de rivis et paludibus eductae, replentes superficiem illius terrae. Tertia cyniphes, id est hircinae muscae, ignitis aculeis hominibus et jumentis permolestae, de pulvere terrae productae. Quarta cynomyia, id est canina musca vel potius coenomyia, id est omne [Col. 0266D] genus muscarum terram et aerem replentium. Coenos quippe commune dicitur, unde et coenobium communis vita appellatur. Quinta plaga erat pestilentia animalium. Sexta: vesicae, pustulae, ulcera de cinere fornacis facta. Septima: tonitrua, fulgura et grandines omnia caedentes. Octava locustae et bruchi, qui reliquias grandinis in herbis et arboribus vastaverunt. Nona: tenebrae palpabiles per [Col. 0267A] triduum, in quibus horribiles imagines quasi somniantibus apparebant, quae eos deterrebant: ubi autem filii Israel erant, lux erat, et hae plagae eos non tangebant. Decima plaga erat: quod primogenita Aegypti, id est: Omnes haeredes sint occisi, et dii eorum contriti.

Hae autem plagae teste Cornelio et Orosio quinque annis contigerunt, scilicet singulis annis duae: post unamquamque enim plagam spatium poenitentiae dabatur, sed rege indurato iterum plaga inferebatur. Sed quia, Apostolo scribente, haec omnia in figura contigebant illis; et eodem asserente, lex spiritualis est, videndum quidnam spiritualiter significent.

Pharao, quod dicitur denudans vel dissipans, est diabolus, qui hominem gloria immortalitatis denudavit, [Col. 0267B] et eum in variis erroribus dissipavit. Hujus regnum est Aegyptus, quod sonat tenebrae vel tribulatio, et sunt ignorantia, infidelitate et peccatis tenebrosi, tribulantes eos qui sunt bonis operibus dediti. Porro Pharao non est nomen hominis, sed dignitatis, sicut apud nos reges, Augusti appellantur, cum propriis nominibus censeantur: ille autem Pharao qui in mari submersus est, Ceucris dictus est. Plagae Aegyptiorum sunt percussiones peccatorum.

Aqua Aegypti est sapientia hujus mundi; pisces in fluctibus vagi sunt philosophi in mundanis curiosi. Haec aqua in sanguinem vertitur, et pisces ejus moriuntur, dum saecularis sapientia in peccatis animas obligat, et suos sectatores mortificat; sanguis [Col. 0267C] enim peccata significat, ut scribitur: Libera me de sanguinibus (Psal. L), id est peccatis. Infantes Hebraeorum ab Aegyptiis in aqua necati sunt, id est simplices in fide ab erroneis gentilium libris seducti.

Ranae autem, quae in paludibus coaxant, sunt poetae, qui in coeno luxuriae sordida facta priorum clamant. Hac plaga Aegyptus percutitur, dum horum doctrina cor mundanorum subvertitur.

Cyniphes vero pungentes ignitis stimulis sunt inquieti, qui feruntur variis desideriis: qui cyniphes de pulvere terrae procreati sunt, quia inquieti terrenis desideriis tantum dediti sunt. Hircis maxime inhaerent, quia hi praecipue fetori libidinis insident. Hac tertia plaga hi percutiuntur, qui Spiritum sanctum [Col. 0267D] non habent, qui in Trinitate tertia Persona scribitur.

Cynomyia autem musca canina haeretici sunt, qui more canum contra catholicos indiscrete latrant; et instar muscarum importunis disputationibus repulsi advolant. Multigenae muscae, multimodae sunt haereses, quae multis modis catholicos inquietant, et dum sanis sententiis abiguntur, iterum eos impugnant.

Pestilentia vero animalium est reproba vita carnalium, qui dum bestialiter vivunt, carnali vita putrescentes quasi peste intereunt.

Vesicae autem scaturientes et pustulae bullientes, et ulcerum incendia de favilla fornacis formata, sunt invidi, iracundi, odio pleni; qui ira et odio feriunt, et per homicidia animarum ulcera contrahunt.

[Col. 0268A] Tonitrua vero sunt minae potentum, fulgura terrores persecutorum, grandines rapinae praedonum; quae singula Aegyptios percutiunt. dum mundanos adversitatibus affligunt.

Locustae autem et bruchi, qui virentia florum corrodunt, sunt bilingues et detractores; qui malis colloquiis bonos mores bona incipientium corrumpunt.

Tenebrae vero palpabiles sunt infideles, qui multos a luce veritatis seducunt ad tenebras erroris: in his tenebris horribiles imagines apparent, qui eos deterrent; quia quaedam monstruosa de futuris suppliciis imaginantur, de quibus merito talia credentes terreantur. Porro lux ibi lucet, ubi filii Israel sunt; quia filiis lucis gaudia aeternae claritatis patescunt.

Primogenita autem Aegypti, quod haeredes sunt, [Col. 0268B] amatores sunt mundi: qui quasi Aegyptum haereditant, dum solum hunc mundum amant. Sed primogenita Aegypti percutiuntur, dum amatores mundi ab hac vita per mortem tolluntur, et aeternis suppliciis traduntur. Dii quoque eorum damnatur, dum praelati eorum cum ipsis aeternis poenis deputantur. Hoc etiam in nobis intelligitur. Spiritus et animae parentes nostri sunt, filii sunt virtutes: inter quas primogenitus est fides, quae regni Christi erit haeres; quem angelus percutiens occidit, dum haeresis per diabolum inventa fidem in anima exstinguit, ne haeres regni Patris esse possit.

Harum decem plagarum medicina sunt decem praecepta in duabus lapideis tabulis scripta. In una tabula erant tria quae pertinent ad dilectionem Dei; [Col. 0268C] in altera septem, quae pertinent ad dilectionem proximi.

Primum praeceptum est: Unum Deum adora, quod pertinet ad Patrem.

Secundum: Non assumes nomen Dei tui in vanum, id est non perjurabis, quod pertinet ad Filium.

Tertium: Sanctifica diem Sabbati, id est: Unum diem in hebdomada ab operibus corporis requiesce, et Deo vaca, quod pertinet ad Spiritum sanctum.

Quartum: Honora patrem et matrem.

Quintum: Non occides, subaudi: nec manu, nec lingua, nec corde.

Sextum: Non moechaberis: subaudi: nec facto, nec consilio, nec voluntate.

[Col. 0268D] Septimum: Non furtum facies.

Octavum: Non falsum testimonium dices.

Nonum: Non concupisces rem proximi tui.

Decimum: Non desideres uxorem alterius nec omnia quae illius sunt.

Haec ideo denario numero continentur, quia ipse est limes omnium numerorum: et ideo pro mercede dabitur in vinea, id est in lege Domini laborantibus, quae est finis operum nostrorum. Quem denarium ternarius et septenarius complectitur; quia ternario fides Trinitatis, septenario vero operatio innuitur: quae utraque in gemina dilectione per septem dona Spiritus sancti in his septem diebus complentur. Tabulae autem lapideae legis designant dura corda, quae noluerunt dilectionem recipere. [Col. 0269A] Lex vero ideo in igne datur, quia praevaricatores legis igni traduntur: facies autem legislatoris splendida [Col. 0270A] apparuit, quia observatores legis ut sol fulgebunt. Amen.




[Col. 0269]
SELECTORUM PSALMORUM EXPOSITIO Ex inedito ejusdem amplissimo Commentario in Psalmos excerpta.
(Ex codice ms. inclytae Carthusiae Gemnicensis in Austria publici juris fecit venerabilis D. P. Leopoldus Wydemann, ibidem bibliothecarius. Edidit D. B. PEZIUS Thesauri Anecdot. tom. II, parte I, pag. 95.)



AUCTORIS DEDICATIO.

[(111) 1Kb] Christiano Patri verbo et exemplo relucenti ut speculum, commissum gregem ad pascua vitae per arctum callem ducenti Honorius devotus Christo servientium servus, devotae orationis affectus, quatenus cum apparuit Princeps pastorum, super omnia bona Domini constituatur in tabernaculis justorum.

Studium tuum, venerande Pater, flagrans in Scripturis ardenter, ad opus quod jubes aggredi accendit animum meum vehementer, et cymbam ingenioli mei impellit in pelagus intransnavigabile, sed tamen flatu Spiritus sancti ac remis orationum tuarum aliquando transmeabile. Valido siquidem impulsu charitatis urges me subire praeclarum onus fraternae utilitatis, redundantiam videlicet supernae dulcedinis in Psalmis clausam stylo reserare; ac squalenti vase dulcem Spiritus sancti potum sitientibus justitiam propinare: quatenus hi qui psalmos jugiter ruminant, eximiam superni nectaris suavitatem interiori palato sapiant; ne forte eis coelestia verba, ut insipida aqua de ore profluant, aut ut fistulae in organis inanem sonum emittant. Cujus ardui operis dum penso magnitudinem, perhorresco: dum vero in eo perpendo gratiae plenitudinem, de injuncto munere hilaresco; confidens me omnium orationibus sublevari, qui meo potuerint labore in scripturis adjuvari. Hoc igitur opus nomini tuae dignitatis dedicetur, ac per te utilitati fidelium publicetur.

Psalterium Gallicum autem, non Romanum, explanabimus, quia in nostris Ecclesiis illud psallimus. Est autem Gallicum Psalterium, quod a septuaginta Interpretibus est translatum: Romanum autem quod a Symmacho, vel nescio a quo alio est interpretatum. Sunt enim sex translationes ab Ecclesia receptae, videlicet septuaginta, Theodotionis, Symmachi, Aquilae, et quinta editio cujus auctor ignoratur, et S. Hieronymi. Nos autem septuaginta Interpretum translationem tractabimus, et ubi opus fuerit, de aliis assumemus.



[EXPOSITIO IN PSALMOS.]



Quid sit et unde dicatur Psalterium?
[Col. 0269B]

Multa sunt indoctis de Psalterio dicenda; sed pauca doctis summatim stylo perstringenda. Psalterium est musicum instrumentum, decem chordis distentum, triangulum, in modum deltae litterae formatum, et dicitur Hebraice nabla, et Latine organum, inferius latum, superius concavum: quod inferius percussum, superius reddit sonum. Ab hoc instrumento hic liber Psalterium cognominatur, et hymni in hoc instrumento decantati, psalmi denominantur. Quod autem apud nos sunt rhythmi scilicet cantus certo syllabarum numero compositi, fidibus citharae apti: hoc sunt apud Hebraeos psalmi metro vario compositi, chordis Psalterii apti. Signifificat autem modulatio cantus contemplationem, ipsi [Col. 0269C] vero psalmi bonam actionem. Ideo autem mysteria hujus libri sunt per involucra et aenigmata tecta, ne vilescerent omnibus aperta.



Quod ad logicam pertineat.
[Col. 0270B]

Philosophia est amor sapientiae; philo quippe amor, sophia dicitur sapientia: haec dividitur in tres partes, in physicam, ethicam et logicam; id est in naturalem, moralem, rationalem. Physis namque natura, ethys mos, loys ratio dicitur. Ad physicam pertinet Genesis, quae de naturis loquitur; Epistolae Pauli ad ethicam pertinent, quae de moribus tractant: Psalterium ad logicam, quae et theorica dicitur, eo quod de ratione divinae scientiae memorat.

Traditur autem quod Psalterium in quinque diebus a David sit editum; et in quinque libris distentum, per quinque millia annorum, per quinque vulnera Christi redemptum.



De titulo, intentione, materia, et auctore.
[Col. 0270C]

Titulus libri hujus est liber hymnorum: hymnus est laus Dei metrice composita. Omnes quippe [Col. 0271A] psalmi in Hebraea lingua certo metro decurrunt: sed hoc translatores propter simplices minime servare curarunt. Titulus autem dicitur a Titane, id est a sole: quia sicut sol oriens mundum illuminat, ita titulus sequens totum opus illustrat. Intitulatur etiam liber Soliloquiorum de Christo, quia absque persona loquitur de toto Christo, scilicet de capite et corpore.

Intentio totius libri est nos hortari per imitationem Christo conformari: ut per ipsum redeamus ad summam gloriam, qua per Adam perdita venimus in summam miseriam.

Materia est Christus et Ecclesia, theoricae, id est divinae scientiae supponitur: utilitas, scire vitia cavere, bona agere; finalis causa, adeptio vitae [Col. 0271B] aeternae.

David rex et propheta omnes psalmos Spiritu sancto afflatus de Christo et Ecclesia composuit, titulos quasi quasdam claves apposuit: quia sicut janua clave aperitur, ita titulo intellectus psalmi reseratur. Quod quidam psalmi sub nomine Asaph, Idithun, Ethan vel aliorum intitulentur, non ideo fit, quia ipsi eos ediderunt, sed ut interpretatio nominum illorum denotetur. Quod autem quidam nominibus Aggaei et Zachariae inscripti sunt, qui longe post David fuerunt; declarant manifestam sancti Spiritus inspirationem, cui omnia futura sunt praesentia.

Qui et nomen Josiae regis longe ante praedixit, et futura Christi mysteria, ut postea contigerunt, in [Col. 0271C] psalmis descripsit. Porro trecenti viri fuerunt ordinati ad modulandum hoc opus ante arcam Domini, quibus quatuor praecentores praeerant, Asaph, Idithun, Ethan et Heman; unde et quidam psalmi eis attitulantur.



De ordinatione psalmorum.

Psalmi non ordinatim, sed sparsim sunt a David conscripti. Post incensam autem a Chaldaeis legem Esdras propheta novas litteras invenit, legem renovavit, psalmos in unum volumen redegit, ordinem ob certas causas dedit, titulos quasi claves ad reseranda occulta mysteria affixit. Traditur namque, quod David in primis Benedictus Dominus Deus meus ediderit; sed Esdras propter mysterium Beatus [Col. 0271D] vir primum deinde caeteros in ordine sequentes posuerit.



De forma sive figura psalterii.

Psalterium, quod Christum et Ecclesiam concinit, forma sua corpus Christi exprimit. Dum enim inferius percutitur, superius resonat: et corpus Christi dum ligno crucis suspenditur, divinitas per miracula resonat. Delta, ad cujus formam Psalterium fit, quarta littera in ordine alphabeti notatur, et corpus Christi quatuor elementis compaginatur: sive Ecclesia, quae est corpus ejus, quatuor Evangeliis aedificatur.

Exprimit etiam Psalterium formam hominis, qui constat ex superiori et inferiori, corpore videlicet et anima: qui debet inferius percutere, id est corpus [Col. 0272A] suum jejuniis et orationibus affligere, ut sic superius possit dulce melos Deo reddere; juxta illud: Carnem macerant, Spiritum roborant. Quod fit in triangulo Psalterio, hoc est, in confessione Trinitatis: et in decem chordis, id est in decem praeceptis legis. Chorda exsiccatur, torquetur, extenditur: ita debet homo a carnalibus concupiscentiis exsiccari, virtutibus torqueri, charitate extendi, quia nulla operatio valet sine charitate; ut illud: Si distribuero omnes facultates meas, etc.

Decem chordae, quae in Psalterio extenduntur, sunt decem praecepta legis, quae per Christum traduntur. Decem in quinque et quinque resolvuntur et quinque sensus in corpore Christi geminati reperiuntur: per quos decem chordae dulciter resonant, [Col. 0272B] dum decem praecepta operibus repraesentant. Unde licet Psalterium pro uno volumine computetur, tamen in quinque incisionibus quasi quinque libris distinguetur. Qui geminantur, cum de Christi divinitate et humanitate, vel de Christo et Ecclesia, vel de activis et contemplativis intelligantur.



De numero psalmorum.

In Psalterio centum et quinquaginta psalmi scribuntur: quia sicut olim diluvio centum quinquaginta diebus mundi scelus diluitur, sic crimen poenitentis Ecclesiae centum quinquaginta psalmis undis lacrymarum abluitur. Unde quinquagesimus psalmus pro poenitentia, centesimus pro judicio, centesimus quinquagesimus pro laude ponitur: [Col. 0272C] quia nimirum qui hic poenitet, judicium evadet, et ad perennem laudem per Christum perveniet.



De mysterio psalmorum.

Hic liber scribit de capite et corpore et singulis membris, id est de Christo, et Ecclesia, et singulis electis. Unde aliquando caput Christi, id est divinitas; aliquando caput Ecclesia, id est humanitas; aliquando corpus Christi, id est tota Ecclesia; aliquando Ecclesia hic in terris peregrinans; aliquando Ecclesia cum Christo in coelis regnans aliquando sanum membrum, id est justus; aliquando membrum aegrotans, id est peccator loquitur: et inde est, quod personae in psalmis ita varientur.

[Col. 0272D] Spiritus sanctus de capite loquitur, uti ibi: Beatus vir, id est Christus, qui non abiit (Psal. I), etc. Caput de seipso loquitur, ut ibi: Ego autem constitutus sum rex ab eo (Psal. II), etc. Spiritus sanctus loquitur de corpore, ut ibi: Astitit regina a dextris tuis (Psal. XLIV), etc. Corpus de seipso, ut ibi: Dico ego opera mea regi (ibid.), etc. Membrum sanum loquitur ut ibi: Custodi animam meam, quoniam sanctus sum (Psal. LXXXV), etc. Membrum aegrotum ut ibi: Miserere mei, Domine, quoniam infirmus sum (Psal. VI).

Unde psalmi a fidelibus decantati tam vivis quam defunctis prosunt, sicut escae solo ore sumptae omnibus membris proficiunt: quia per verba Spiritus sancti tam defuncti quam vivi in libro vitae scribentur [Col. 0273A] qui in corpore Christi per unitatem fidei recensentur. Sicut enim infantes in baptismate fidem suam per patrinos pronuntiant, sic indocti vel defuncti per ora psalmos canentium Deo supplicant. Anima quoque in suppliciis posita, quasi dolens membrum per os Ecclesiae clamat: De profundis clamavi (Psal. CXXIX), etc.

Hic liber est clavis coeli et janua paradisi: per hunc etenim coelum referatur, per hunc ad aeternam vitam intratur. Ideo ab hoc sumant omnes initium discendi, qui per libros sunt docendi. Hic liber inchoatur a beatitudine et finitur in laudis jubilatione, quia per Christum, qui est beatus vir, datur beatitudo, ubi est perpetua laus et dulcis jubilationis multitudo. Hic liber translative Psalterium, [Col. 0273B] proprie David, specialiter et propter excellentiam Propheta nominatur. Unde aliquando legitur, sicut in Psalterio; aliquando sicut in David, aliquando sicut in Propheta scribitur: quod totum de isto libro dicitur.

Scriptura Veteris Testamenti Spiritu sancto auctore scribitur, et in tria, id est in historiam, in prophetiam, in hagiographiam dividitur. Historia est, quae praeterita narrat; prophetia, quae futura nuntiat; hagiographia, quae aeternae vitae gaudia jubilat. Hic liber in hagiographia locum possidet, quia laudibus aeternae patriae plenius refulget.



Nota.

[Col. 0273C] Sacra Scriptura quinque modis intelligitur; aliquando ad solam historiam, cum praeterita narrat, ut ibi: Formavit Deus hominem de limo et posuit eum in paradisum (Gen. II). Aliquando ad historiam et allegoriam, ut ibi: Jacob duxit uxores Liam et Rachel; quod ita in re fuit, sed activam et contemplativam vitam Christo jungendam praenotavit. Aliquando ad solam prophetiam, cum futura praenuntiat, ut ibi: Ecce Virgo concipiet et pariet filium (Isa. VII). Aliquando ad solam litteram, cum aliquid mandat, ut ibi: Non occides, non moechaberis (Deut. V). Aliquando ad solam allegoriam, ut in Canticis canticorum. Hi omnes modi in hoc libro inveniuntur. Historia, ut: Initio, tu Domine, terram fundasti (Hebr. I). Historia et allegoria, ut: Percussit [Col. 0273D] petram et fluxerunt aquae (Psal. LXXVII); quod et in Christo et in eremo contigit. Prophetia, ut: Benedictus qui venturus est in nomine Domini (Psal. CXVII). Sola littera, ut: Declina a malo et fac bonum (Psal. XXXVI). Sola allegoria, ut: De torrente in via bibet (Psal. CIX).

Hic liber ad formam mundi ordinatus cognoscitur, qui in tria tempora dividitur: quorum unum ante legem, aliud sub lege, tertium sub gratia computatur. Sic hic liber in ter quinquaginta psalmos partitur, in quibus universitas sanctorum invenitur. Primi quinquaginta psalmi quippe omnes justos praeferunt, qui ante legem ab Abel usque ad Moysen fuerunt; qui per poenitentiam ad jubilaeum, id est ad quinquagesimum remissionis annum, Christum [Col. 0274A] videlicet, annum Domini placabilem pervenerunt. Secundi quinquaginta psalmi omnes justos depromunt, qui sub lege a Moyse usque ad Christum exstiterunt, qui per misericordiam et judicium Christum promeruerunt. Tertii quinquaginta psalmi omnes sanctos cantant, qui sub gratia tempore Christi usque ad finem mundi consurgent: qui per charitatem, quae in beati immaculati describitur; et per ascensiones virtutum, quae in quindecim gradibus reperiuntur, ad laudes aeternae jubilationis perducuntur.

Psalterium non exteriori, sed interiori homini loquitur: sanctus enim Spiritus in eo loquitur, non carni, sed spiritui, et idcirco totum spiritualiter intelligitur. Unde sicut olim manna habuit omne delectamentum [Col. 0274B] et omnem saporem suavitatis; sic carmen hujus libri habet omne spirituale delectamentum, et est convertibile ad omnem sensum cujuslibet intentionis.

Cum in choro psallitur, tunc sunt verba Ecclesiae Deum laudantis; cum a justo canitur, tunc sunt verba gratias agentis; cum a peccatore recitatur, tunc sunt verba veniam deprecantis; cum pro defunctis decantatur, tunc sunt verba animae de supplicio ad Deum clamantis: et quocunque se intentio canentis converterit, mox se sensus hujus scripturae affectui canentis conformabit. Cum maledicente maledicit, cum benedicente benedicit. Maledicit membra diaboli, ut ibi: Maledicti qui declinant [Col. 0274C] a mandatis tuis (Psal. CXVIII); benedicit membra Christi, ut ibi: Benedicti vos a Domino (Psal. CXIII).

His utiliter praelibatis expediti ad ipsum textum veniamus. Sequitur:



PRIMUS PSALMUS DE INCARNATIONE CHRISTI.

VERS. 1.---Beatus vir qui non abiit in consilio impiorum. Primus psalmus non habet titulum, quia proprie est de Christo qui nullum habet initium. Hic etiam titulus omnium psalmorum scribitur, quia omnes per eum aperiuntur, dum omnes de Christo intelliguntur. Hic quoque monas, id est unitas nominatur, quia hunc describit, qui proprie unitas adoratur. Et sicut omnes numeri ab unitate procedunt, sic omnes psalmi ab hoc numerandi initium [Col. 0274D] sumunt. Hic nihilominus caput libri nuncupatur, quia de capite Ecclesiae Christo scriptus commemoratur; sicut ab ipso Domino dicitur: In capite libri scriptum est de me, ut facerem voluntatem tuam (Psal. XXXIX). Psalmus hic habet duas partes: unam Beatus vir, in qua Christi incarnatio et corpus ejus Ecclesia notatur; alteram non sic impii, in qua corpus diaboli demonstratur.

Materia hujus psalmi est Christus cum corpore suo, id est, cum Ecclesia fidelium: et corpus diaboli, id est multitudo iniquorum; et ultimum judicium, et regnum justorum et supplicium malorum. Intentio ejus a malis revocare, et ad bona invitare, et ostendere genus humanum per Adam in miseriam lapsum, per Christum ad gloriam reparatum. Auctor [Col. 0275A] est Spiritus sanctus, scriptor David rex et propheta.

Verba psalmi hujus sumpta sunt de prima aetate mundi ab Adam usque ad tempus diluvii. Quaedam, quae ante incoeptionem psalmi subintelliguntur, de Adam sumuntur. Beatus vir de Abel, sed, in lege Domini de Henoch: et erit tanquam lignum, de ligno vitae in paradiso; non sic impii, de gigantibus; ideo non resurgunt impii in judicio, de diluvio: Quoniam novit Dominus viam justorum, de his qui in arca fuerunt; et iter impiorum peribit, de his qui in diluvio perierunt, sumptum videtur. Significant autem Christum cum universis electis per ultimum judicium ad beatitudinem transiturum, et diabolum cum reprobis aeternum supplicium subiturum. Hic [Col. 0275B] psalmus tripliciter intelligitur, de Christo, de Ecclesia, de unoquoque electo. De Christo igitur in primis videamus, et ab ipso qui est principium tractandi, exordium sumamus. Adam terrenus et vetus homo infelix fuit, qui de justitia ad injustitiam, de beatitudine in miseriam, de paradiso in exsilium, de vita in mortem abiit; in consilio impiorum, id est daemonum malum sibi consiliantium. Et in via peccatorum stetit, quia in errore stabilis permansit: et in cathedra pestilentiae sedit, dum malitiam posteros pravo exemplo docuit. Hinc tres mortes exprimuntur, quibus omnes posteri Adae involvuntur: quae ex consensu, ex actu, ex consuetudine oriuntur. Diabolo namque persuadente homo consensit, dum vetitum a Deo concupivit. Et quia a statu rectitudinis [Col. 0275C] abiit, dum Deo similis esse voluit, beatitudinem amisit et mortem animae subiit: Et hoc in consilio impiorum, daemonum, quorum consilium est justitiam deserere, et a Deo apostatare; et haec est mors prima.

Et in via peccatorum stetit, dum concupiscentiam actu perficiens interdictum pomum comedit. Via peccatorum est transgressio mandatorum; et quia hanc viam est homo ingressus, ideo est etiam morte carnis depressus; haec est mors secunda.

Et in cathedra pestilentiae sedit, dum ex prava consuetudine malum exemplum aliis praebuit. Cathedra enim pestilentiae est doctrina malitiae; per hanc prolata est in hominem mors tertia, quae est justa damnatio. Tali modo primus homo abiit et cum suis [Col. 0275D] sequacibus periit.

Christus autem secundus Adam, coelestis et novus homo est. Beatus vir, qui homini beatitudinem contulit: dum semper Deus existens vir fieri voluit. Qui non abiit in consilio impiorum dum a justitia non declinavit in tentatione daemonum prava sibi consulentium. Et in via peccatorum non stetit, quia peccatum non fecit: et in cathedra pestilentiae non sedit, quia nec verbo nec exemplo ullum malum docuit.

Diabolus tribus modis tentandi eum appetiit, quibus et primum hominem devicit ac tribus mortibus victor subegit. Galam quippe Christo suasit, dum lapides mutari in panem voluit inanem gloriam [Col. 0276A] suasit, dum saltum de templo dare monuit; avaritiam vel superbiam suasit, dum omnia regna mundi praebuit. Sed quia Christus victor exstitit, dum ad concupiscentiam non abiit, nec in vana gloria stetit, nec in avaritia sedit: ideo humanum genus a tribus mortibus, cogitationis, locutionis et operis redemit.

Sedere est regnantium vel docentium; pestilentia est libido dominandi, quae ita omnes titillat, ut nec monachos intactos relinquat. In cathedra pestilentiae sedet, qui praelaturam dominandi appetitu tenet. Cujus ambitionis ne cui daret exemplum, renuit Christus, homo Dominicus, a turbis in deserto oblatum sibi regnum. Supra dicta quidem Christus non fecit, sed quid?

[Col. 0276B] VERS. 2.---In lege Domini voluntas ejus. Lex Domini est mala devitare et bona facere, quod est justitia et dilectio; justitia quippe est malum devitare, dilectio bonum facere. In lege Domini, quod est justitia, voluntas Christi fuit, dum justitiam indeclinabiliter tenens, Patri obediens usque ad mortem exstitit. In lege Domini, quod est dilectio, nihilominus voluntas ejus fuit, dum suos in finem diligens pro eis animam posuit. Unde et sequitur:

Et in lege ejus meditabitur die ac nocte. Hoc est, in prosperitate et adversitate. In die meditatus est legem justitiae, quando turbis eum regem constituere volentibus fugit; in nocte vero meditatus est legem dilectionis, quando Judaeis eum comprehendere volentibus sive quaerentibus ad passionem sponte occurrit. [Col. 0276C] Sed et secundum tempus hoc in die, istud autem in nocte contigit.

VERS. 3.---Et ideo erit tanquam lignum quod plantatum est secus decursus aquarum. Hoc est: ipse erit comparabilis ligno vitae in paradiso plantato, de quo dicitur: Vincenti dabo edere de ligno vitae quod est in paradiso (Apoc. II). Paradisus dicitur hortus deliciarum, et significat Ecclesiam, in qua sunt deliciae Scripturarum; locus voluptatis est, paterna majestas, aeterna beatorum voluptas, fons inde fluens est Christus de pectore Patris manans; fluenta quae paradisum irrigant, sunt dona Spiritus sancti quae Ecclesiam fecundant. Lignum vitae est sapientia, animarum vita; hoc lignum, scilicet Christus, [Col. 0276D] est secus decursus aquarum plantatum: hoc est, secundum descensum Spiritus sancti in utero virginali incarnatum, cujus dona ubique ut fluenta decurrunt. Hoc in tempore fructum dedit, dum post ascensionem in tempore a Patre destinato, Spiritum sanctum apostolis misit. Vel, decursus aquarum est lapsus populorum, juxta quem decursum, non in cursu, arbor illa plantata fuit: dum Christus in similitudine carnis peccati, non in carne peccatrice, apparuit. Haec arbor fructum suum in tempore suo dedit, dum corpus suum in edulium fidelibus dedit. De hoc tempore scribitur: Ubi venit plenitudo temporis, misit Deus Filium suum (Galat. IV). Aliter: Decursus aquarum est mortalitas hominum, juxta quem hoc lignum plantatum fuit, dum Christus mortalis exstitit. [Col. 0277A] Qui ad fluxum mortis decurrens ait: Si in viridi ligno, id est in fructifero hoc faciet; in arido, id est in sterili, quid fiet? hoc lignum in tempore fructum dedit, dum reparationem humani generis in passione protulit. Suum fructum ideo dicit quia nullus alius, quantumlibet sanctus eum dare potuit. Vel, lignum vitae est crux ferens Christum, fructum vitae. Vel ideo Christus comparatur arbori, quia sicut arbor umbra protegit, fructu reficit: ita Christus in hac vita suos ab aestu vitiorum umbra suae dilectionis protegit, et eosdem in futura dulcedine suae contemplationis refocillabit. Hoc significatur per lignum vitae in paradiso juxta decursus aquarum de loco voluptatis salientis plantatum: de cujus fructu qui comederit non morietur in aeternum.

[Col. 0277B] Arbor crucis est lignum vitae in paradiso, id est in Ecclesia, plantatum secus decursus aquarum, id est juxta fluenta Scripturarum: quia passio crucis impleta est juxta praeconia prophetarum. Hujus arboris fructus est Christus in ea pendens: de cujus corpore qui comederit, non morietur in aeternum. De quo ligno subditur quod fructum suum dabit in tempore suo. Arbor crucis fructum in suo tempore dedit, dum in tempore passionis, sustinuit Christum pro salute humanae redemptionis. Christus quoque fructum suum in tempore suo dedit, dum in die resurrectionis, fidelibus attulit gaudium aeternae exsultationis; fructum in tempore suo dedit dum in die ascensionis hominibus coelum contulit. Crux in tempore [Col. 0277C] suo fructum dabit, cum in judicio apparens Christum pro humano genere passum demonstrabit. Christus fructum suum in tempore suo dabit, cum post judicium Ecclesiam sanguine suo acquisitam Deo ac Patri reddet et se, ut est Patri coaequalis, ei manifestabit. De hoc ligno adhuc sequitur:

Et folium ejus non defluet. Folium arboris est doctrina de cruce passionis Christi; sicut enim foliis fructus operitur, sic verbo doctrinae opus vestitur. Sicut ergo folium palmae imo ligni vitae non defluet, ita promissio doctrinae Christi pro operibus fixa permanet. Unde aperte subditur:

Et omnia quaecunque faciet, prosperabuntur. Sicuti ea quae facta sunt per Adam in arbore praevaricationis, [Col. 0277D] cesserunt homini in adversitatem: ita cuncta quae facta sunt per Christum in arbore passionis, provenerunt homini in prosperitatem. Sed et doctrina et signa et omne quod vel in passione vel resurrectione vel ascensione fecit, totum in prosperum humanae salutis cessit. Et quae in judicio adhuc faciet, prosperabuntur, dum hostes ejus per eum juste damnabuntur, justi digne coronabuntur. Hunc talem virum Spiritus sanctus exempli gratia humano generi proposuit, quasi dicat: Hunc bonum virum, qui non abiit, non stetit, non sedit in malo, vos imitamini, qui per primum hominem de summa gloria ad infimam pervenistis miseriam: ut in ista vita obumbret vos ab aestu vitiorum, et in futuro ad amissam reducat gloriam.

[Col. 0278A] Hucusque de capite; nunc videamus de corpore quod est Ecclesia.

Multitudo fidelium ab initio mundi usque in finem cor unum et animam unam habere scribitur; et ideo propter unitatem fidei et unitatem dilectionis unus vir dicitur. Hic est beatus qui fide et operatione est beatitudini aptus: hic est vir dictus, quia viribus virtutum contra vitia est robustus. Hic beatus vir non abiit in consilio impiorum, dum fidelis populus ante Christi adventum, a cultura Dei non declinavit ad idololatriam terrore tyrannorum vel doctrina philosophorum. Beatus etiam vir non abiit in consilio impiorum, dum post Christi adventum Christianus populus a catholica fide non declinavit ad perfidiam terrore persecutorum vel persuasione haereticorum. [Col. 0278B] Et in via peccatorum non stetit; quia in errore non diu permansit sed cito per eam transiit. Et in cathedra pestilentiae non sedit, quia idololatriam vel haeresim non docuit.

Hic tres virtutes, fides, spes et charitas notantur, per quas populus credentium repatriare conatur. Quia enim Deum verum et unum credidit, ideo ad idololatriam vel haeresim non abiit: et quia futura bona speravit, ideo in errore non stetit; in via enim peccatorum stare, est in errore perdurare. Et quia legem Dei dilexit, ideo in doctrina malitiae non sedit. Sed in lege Domini voluntas ejus, subaudis, complendi.

Lex Domini est a Moyse veteri populo conscripta; lex etiam Domini sunt Evangelia novo populo credita. [Col. 0278C] Populi fidelis ante Christi adventum voluntas in lege Domini fuit, dum mandata legis implere studuit: populi Christiani voluntas in lege Domini fuit, dum praecepta Evangelii implere studuit. Et in lege ejus meditabitur die ac nocte, hoc est, omni tempore versabitur in dilectione. In die meditatur legem Dei, quando in pace diligit amicos in Deo: in nocte hanc meditatur cum in persecutione diligit inimicos propter Deum.

Et ideo erit tanquam lignum quod plantatum est secus decursus aquarum. Arbor mittit radicem deorsum et stipitem sursum, de quo rami prodeunt, ex quibus folia exeunt: sub his fructus dependent, in quibus semina latent. Huic arbori dilectio comparatur, [Col. 0278D] per quam multitudo fidelium ad alta scandere conatur. Radix quae terrae infigitur, est dilectio qua proximus in terra diligitur. Stips ad alta surgens est dilectio Deum diligens. Rami arboris sunt variae virtutes charitatis, folia sunt bona verba; flores bona voluntas, fructus bona opera, semen sana doctrina. Hoc lignum plantatum est secus decursus aquarum, quia arbor charitatis fundatur super fluenta Scripturarum.

Aqua tria facit: sordes abluit, sitim exstinguit, imaginem reddit; sic fons sapientiae fluens de loco voluptatis, id est Christus de pectore Patris per charitatem sordes peccatorum diluit, sitim ignorantiae exstinguit, imaginem Dei animae reddit. Haec arbor fructum suum in tempore suo dabit, quia charitas [Col. 0279A] aliquando contemplationi vacat, aliquando actioni insudat. Hujus arboris folium non defluet, quia nullum verbum a bono prolatum sine mercede remanet.

Et omnia, quaecunque faciet, prosperabuntur; quia, sive prospera, sive adversa, omnia sanctis in prosperitatem commutantur, quibus omnia, vel bona vel mala, in bonum cooperantur.

Nota ordinem: Inprimis docemur a malo declinare; deinde bonum facere, ad extremum de fructu ligni vitae edere. Quem ordinem Ecclesia in baptizandis servat: quos primum docet diabolo et operibus ejus et pompis renuntiare, deinde in Patrem et Filium et Spiritum sanctum credere; post haec de corpore Christi edere.

[Col. 0279B] Haec de corpore sunt dicta, nunc pauca de membris sunt dicenda.


Applicatio psalmi primi ad quemcunque fidelem.

Quisquis fidelis est membrum Ecclesiae, corporis Christi; qui a capite Christo beabitur, si in integritate corporis, id est in unitate Ecclesiae commorabitur. Beatus dicitur bene auctus, vel bene aptus; id est gloria auctus, vel beatitudine aptus. Est autem beatus, cui nihil deest quod velit, nec aliquid velit quod nocet. Vir dicitur a viribus, qui contra vitia est fortis et non mollis.

Quilibet ergo fidelis in fide et operatione stabilis, est beatus vir, qui non abiit in conspectu impiorum, id est in nulla perfidia a Deo apostatavit consilio daemonum [Col. 0279C] vel hominum impiorum.

Hic potest syllogismus formari: est autem syllogismus argumentatio dubiae rei faciens fidem. Syllogismi latent in sacra Scriptura, ut piscis in profunda aqua: et sicut de aqua piscis in usum hominis extrahitur, ita syllogismus de Scriptura ad utilitatem elicitur; qui tribus membris, propositione, assumptione, conclusione, hoc modo componitur. Beatus vir cujus voluntas in lege Domini est; nullus cujus voluntas in lege Domini est, abiit in consilio impiorum, nullus igitur beatus vir abiit in consilio impiorum. Hic categoricus syllogismus vocatur: hoc modo per totum hunc librum categoricos syllogismos vocabis.

Et in via peccatorum non stetit, id est in nullo vitio, quod est via ducens ad mortem, permansit, licet [Col. 0279D] in ea aliquandiu humano errore ambulaverit. Sic namque solemus dicere: Tot annos in illa civitate steti, id est mansi: Lata enim et spatiosa est via, quae ducit ad mortem (Matth. VII). Et in cathedra pestilentiae non sedit. Cathedra est sedes doctorum, pestilentia vero contagio animalium: cathedra pestilentiae est doctrina malitiae; vel cathedra pestilentiae est haeresis, quae uti contagio per greges ovium, ita late pervagata est mentes fidelium. In Hebraeo scribitur, in cathedra derisorum vel delusorum, et intelligitur Pharisaeorum vel haereticorum, Dominum vel Ecclesiam deridentium. In cathedra ergo pestilentiae non sedit, qui malum usque in finem pravo exemplo non docuit.

[Col. 0280A] Impius est qui in Deum vel in parentes peccat, peccator qui in seipsum, pestilens qui proximos vastat. Tres lapsus animae hic notantur, cogitatio, locutio, actio. Beatus vir non abiit in concilio impiorum, dum cogitationi a daemonibus immissae per voluntatem non consentit; in via peccatorum non graditur, dum malum non loquitur; in cathedra pestilentiae non sedet, dum malum operando, non docet. Haec per tres mortuos figurantur qui a Domino resuscitantur: per puellam in domo resuscitatam, per adolescentem extra portam resuscitatum, per Lazarum de monumento excitatum. Puella in domo mortua est anima in cogitatione per delectationem mortua; adolescens extra portam elatus est animus in consensu operis defunctus; senex in sepulcro fetidus [Col. 0280B] est homo in prava consuetudine tumulatus. Sequitur:

Sed in lege Domini voluntas ejus, a malo declinando, et in lege ejus meditabitur die ac nocte, bonum faciendo. Lex a ligando dicitur, eo quod homo in mandatis Dei loris obedientiae ligetur. Et erit tanquam lignum quod plantatum est decursus aquarum; hoc est, hic talis ut palma in fide floribit, ut oliva in operatione fructificabit. Quae arbor secus decursus aquarum plantatur, hoc est, ipsa arbor fructifera fonte salientis in vitam aeternam irrigatur: quaeque fructum in tempore suo dabit, hoc est, in tempore tribulationis fructum patientiae reportabit. Tempus malorum est hic desideria carnis implere; tempus bonorum est hic de malis mundi lugere. Mali in [Col. 0280C] tempore suo spinas et tribulos peccatorum proferunt; boni in tempore suo flores virtutum et fructus bonorum operum emittunt. In tempore autem tribulationis mali, ut arida ligna, in igne ardebunt: boni autem, ut sol, in regno Dei fulgebunt. Et folium ejus non defluet, hoc est, in angustia positus ut Job nec malum verbum proferet. Et ideo omnia quaecunque faciet, prosperabuntur, quia omnis adversitas et tristitia in gaudium ejus convertetur

Post descripta membra Christi sequuntur impii, qui sunt membra diaboli.


Applicatio partis alterius psalmi ad impios.

Boni sunt a malo declinantes, et bonum facientes. (VERS. 4.) Non sic impii, subaudit, sunt in voluntate, [Col. 0280D] non sic in actione. Sed quales? tanquam pulvis, in malitia aridi, nullo charitatis humore madidi, quem projicit ventus a facie terrae. Ventus est tentatio, pulvis moribus leves, facies terrae caro Christi: qui formam terrae induit dum in carne nobis similis apparuit. Sicut ergo ventus turbinis pulverem a terra tollit, et in circuitu volvit; sic ventus tentationis instabiles a fide Christi elevat, et in gyro carnalium desideriorum rotat, et a terra viventium dissipat.

Aliter: Non sic impii, quemadmodum illi, qui imitando beatum virum ad similitudinem ligni vitae proficient, ita ut videndo beatitudinem et aeternitatem ejus ipsi beati et aeterni sint juxta illud: Secundum dies ligni erunt dies populi mei (Isa. LXV). [Col. 0281A] Sed infructuosi, ut aridum lignum, igni apti erunt quos ventus aquilo, id est diabolus, projicit per cupiditates a facie terrae, id est a stabilitate Ecclesiae, ut sint pulvis et cibus serpentis.

VERS. 5.---Ideo non resurgunt impii in judicio neque peccatores in consilio justorum. Impii sunt in Deum et in parentes peccantes, peccatores vero in malis perseverantes. Vel impii sunt pagani et Judaei, peccatores haeretici et falsi Christiani. Duo sunt judicia: unum hic confessionis, alterum extremae examinationis. In hoc judicio est sacerdos judex, homo reus accusator, conscientia testis, poenitentia judicis sententia: porro consilium justorum est conversio peccatorum. Impii ergo in hoc judicio non resurgunt, quia profundum suum casum in flagitiis nesciunt. [Col. 0281B] Et ideo crimina sua confiteri et poenitere refugiunt. Neque peccatores in consilio justorum subaudis, resurgunt, quia de malitia ad bonitatem converti nolunt. Vel in conspectu justorum non resurgunt, id est in concordia eorum esse renuunt, quos et oderunt. In ultimo autem judicio omnes tam reprobi quam electi in carne esurgunt, et omnes rationem pro propriis factis reddituri ante tribunal Christi stabunt. Sed impii in judicio non resurgent, id est ut justos ibi judicent sicut hic fecerunt: sed ut a justis judicentur, et pro factis suis juste damnentur. Neque peccatores ibi resurgent in consilio, id est in congregatione justorum; quia hic noluerunt resurgere ad justitiam in consilio justorum, et ideo non erunt ibi participes beatitudinis eorum.


[Col. 0281C] De quatuor ordinibus.

Quatuor ordines erunt in judicio; duo electorum, duo reproborum. Unus electorum ordo sunt perfecti, qui in judicium non perveniunt, sed judices cum Domino erunt; alter electorum, sunt qui ab auditione mala non timebunt, sed per dulcem vocem judicis vocati, Venite, benedicti (Matth. XXV), gaudium Domini sui intrabunt; tertius reproborum infidelium, quia jam judicati, etiam damnati sunt; et quia hi sine lege peccaverunt, sine lege peribunt; quartus ordo reproborum fidelium, qui Deum verbis professi sunt, factis autem negaverunt: et quia in legem Dei peccaverunt, per legem judicabuntur, cum eis terribiliter a Judice dicetur: Discedite a me, [Col. 0281D] maledicti (ibid.), etc.

Hoc totum ideo fit, quoniam (VERS. 6) novit Dominus vitam justorum, id est approbat vitam illorum et laudans remunerat facta eorum, quando ibunt cum eo in vitam aeternam. Viam autem malorum non cognoscit, id est vitam illorum improbabit: et ideo iter impiorum peribit, id est affectiones malorum, in quibus ut in viis discurrebant, tunc disperibunt, cum in aeternum supplicium cum diabolo introibunt.


Conclusio.

Hic psalmus a primordio mundi incipiens, in fine saeculi clauditur: quia mundus in Christo, qui est principium et finis, inchoans in eo etiam finitur. [Col. 0282A] Ideo autem hic psalmus in nocte Dominica canitur, quia in ea Christus resurrexit, de quo ipse scribitur: etiam in hac die Ecclesia (corpus Christi) resurretura erit, cui hic psalmus congruit. Ideo et in festo cujuslibet sancti psallitur, quia quisque fidelis membrum Ecclesiae censetur, cujus compago in descriptione hujus psalmi tenetur.



PROLOGUS IN PSALMUM QUINQUAGESIMUM.

Hic psalmus quartus de poenitentialibus scribitur: quia per quatuor virtutes, prudentiam, fortitudinem, justitiam, temperantiam homo perfectus efficitur. Septem autem poenitentiales psalmi ideo ponuntur, quia per septem dona Spiritus sancti, peccata remittuntur. Primus spiritui timoris, secundus spiritui pietatis, tertius spiritui scientiae, hic quartus spiritui fortitudinis [Col. 0282B] ascribitur: quae una de quatuor principalibus virtutibus ponitur. In hoc psalmo praecipue humilitas et oratio notantur, per quas maxime peccata relaxantur.

In quinquagesimo loco ponitur, quotus numerus dierum Pentecosten scribitur: et significat laetitiam, quam poenitens assequitur per veniam. Hoc expressum est per annum quinquagesimum, qui dictus est jubilaeus, id est jubilatione plenus: in quo recepit populus amissam haereditatem, et venditus rediit ad perditam libertatem. Sic per poenitentiam amissa haereditas paradisi recipitur, et ad pristinam libertatem reditur. Homo enim concupiscentia victus sub peccato venundatur; cum omnis qui facit peccatum, servus peccati efficiatur. In quinquagesimo numero denarius quinquies [Col. 0282C] multiplicatur; quia post quinque saeculi aetates Christus salus hominum et vitae denarius generatur: per quem Spiritus sanctus, qui est remissio peccatorum, datur.


De titulo, historia et figura.

Titulus hujus psalmi est: (VERS. 1, 2) In finem Psalmus David, cum venit ad eum Nathan propheta, quando intravit ad Bethsabee. Nota est historia. Urias unus de ducibus David pulchram uxorem habuit, quam rex se balneantem conspiciens concupivit, adduci praecepit, cum ea concubuit. Interim vir ejus in obsidione cujusdam civitatis cum exercitu consedit, sed Davidis consilio occisus interiit. Hoc facto, misit Dominus [Col. 0282D] Nathan prophetam ad David, qui ei paradigma de ove et hospite proposuit: per quod ei culpam perpetratam objecit. David vero commissum scelus agnoscens, et comminationem Domini terribilem expavescens, poenitentiam ex corde egit, et hunc psalmum pro satisfactione composuit, et pristinam gratiam a Domino promeruit.

Hic ergo psalmus ascribitur David regi et prophetae, qui erat respiciens in finem, id est in Christum: per quem vidit sibi remittendum peccatum; dum venit ad eum Nathan propheta, quando intravit ad Bethsabee. Hoc est quando eum Nathan propheta increpavit pro adulterio commisso Bethsabee et homicidio Uriae.

Nathan, qui David de poenitentia monuit, dicitur [Col. 0283A] dedit et significat ordinem doctorum, qui populo fidelium consilium de poenitentia dat. Qui paradigma de ovibus proposuit, quia bonus pastor animam pro ovibus posuit. Porro ad litteram homo qui multas oves habuit, David fuit, qui multas uxores habuit: pauper qui unam habuit, Urias fuit, qui unam tantum uxorem habuit.

Hospes, cui pauperis ovis occiditur, est illicitus amor, qui de copulatione uxoris reficitur. Et nota quod luxuria apud David hospes fuit, apud Salomonem vero regnum tenuit.

Lapsus sanctorum ideo scribuntur, ut potentia medici in salutem desperati aegroti commendetur, et lapsi exemplo illorum ad spem veniae animentur. [Col. 0283B] Sed stulti formam peccandi de sanctis sumunt, formam poenitendi refugiunt.

Cum Davidi sicut aliis hominibus peccatum sit a Deo imputatum, et etiam districte in eo sit vindicatum, quaeritur cur in figura ponatur? Sed sciendum est quod Deus de toto humano genere Israeliticum populum in figuram elegerit, qui populus Christiani populi umbra fuit. Nam quidquid vel inscius fecit, futurum aliquando praenotuit. Specialiter tamen Spiritus sanctus quod de illis vel de cunctis retro populis per prophetas scribi voluit, figura futuri fuit. Unde scribitur: Omnia in figura contingebant illis (I Cor. X). David itaque Christi figuram, Bethsabee Ecclesiae, Urias diaboli imaginem gessit. Et sicut illa, dum in fonte Cedron lavaretur [Col. 0283C] exuta vestibus suis, Davidi placuit, et ad regios meruit venire complexus, maritus quoque ejus principali jussione est trucidatus: ita et Ecclesia, id est congregatio fidelium, per lavationem sacri baptismatis mundata a sordibus peccatorum, Christo Domino noscitur esse sociata, et diabolus apostolis impugnantibus est annihilatus. Hoc et ipsa nomina innuunt. David namque desiderabilis, Bethsabee puteus testamenti, Urias dicitur gloria Dei mei, et designat diabolum, qui sibi gloriam Dei sui usurpavit, dicens: Similis ero Altissimo (Isa. XIV). Dicitur etiam Lux mea Deus, significans illum qui transfigurat se in angelum lucis.

Sicut Bethsabee non est passa concubitum prioris mariti, postquam copulata est David; ita Ecclesia [Col. 0283D] non est conjuncta diabolo, postquam venit ad Christum desiderabilem, qui fuit exspectatio gentium. Haec puteus testamenti fuit, quia abyssus veteris legis in ea latuit. Urias consilio David occubuit, et diabolus Christi consilio gentilitatem amisit. Nec mireris, per adultorum figurari Christum, per adulteram denotari Ecclesiam, et per castum designari diabolum: quia nihil confert turpitudini, si litteris designetur aureis; nihil derogat honestati, si litteris denotetur atramentareis.


De materia, intentione ac utilitate hujus psalmi.

Materia hujus psalmi est oratio poenitentis David: intentio est nos exemplo David informare ad poenitentiam et orationem. Magna utilitas in hac [Col. 0284A] oratione fidelibus confertur; ut justus de justitia sua non confidat, cum justissimum David cecidisse videat: et peccator non desperet dum tantum peccatorem veniam consecutum audiet. Verba sumpta sunt de poenitentia ipsius David, et cuique fideli congruunt, qui post lapsum ad Dominum cum satisfactione et oratione recurrunt.

Quoniam si voluisses, de historia trahitur, ubi Deus sacrificium Cain respuit, quia justitiam non obtulit. Vel de historia accipitur, ubi Dominus sacrificium Saul despexit, qui obedientiam conferre neglexit. Designat autem, quod Deus hujus oblationem spernit, qui charitatem et humilitatem offerre contemnit. Benigne fac, de futura tunc historia trahitur, ubi Jerusalem a Babyloniis destruitur, [Col. 0284B] sed iterum a Zorobabel et Jesu sacerdote construitur et acceptum sacrificium Deo offertur: vel, de historia, ubi Jerusalem a Romanis est destructa, sed ab Adriano imperatore denuo reaedificata: in qua Christiani nunc acceptabilia Deo offerunt sacrificia. Significat autem quod Sion, id est Ecclesia, hic a paganis et haereticis destruatur, sed per Jesum summum Sacerdotem et Regem Christum in coelestem Jerusalem vivis ex lapidibus reaedificatur.


De divisione hujus psalmi.

In quinque membra hic psalmus dividitur, quia pro reatu quinque sensuum poenitentia agitur. Primum est: Miserere mei, Deus, in quo poenitentis satisfactio. Secundum est: Asperges me hyssopo, [Col. 0284C] in quo misericordiae confidentia. Tertium: Averte faciem tuam, in quo Trinitatis veneratio. Quartum: Docebo iniquos, in quo poenitentis futura praedicatio. Quintum: Benigne fac, in quo poenitentiae acceptio notatur.

In priori psalmo terribile judicium describitur, et blanda regis admonitio subjicitur. Unde peccatori cum dixit Jesus: Quare tu enarras justitias meas (Psal. XLIX)? perterritus ad judicem cum sacrificio poenitentiae currit dicens:


Explicatio psalmi.

VERS. 3.---Miserere mei, Deus, secundum magnam misericordiam tuam. Misericordia Dei tanta est, ut de coelo mundi Creatorem deposuerit, terreno corpore induerit, Patri aequalem aeternitate, [Col. 0284D] nobis coaequaverit mortalitate: formam servi Domino mundi imposuerit; ut ipse panis vivus esuriret, fons vitae sitiret, virtus infirmaretur, omnipotens vita moreretur. Magna misericordia fuit propter nos creari Creatorem, servire Dominatorem, vendi Redemptorem, humiliari exaltatorem, occidi vivificatorem. Secundum modum hujus magnae misericordiae miserere mei: Christus est fons misericordiae in quo lotus est David, Petrus, Zachaeus, Paulus, Maria, latro et alii innumerabiles, de quo sequitur:

Et secundum multitudinem miserationum tuarum dele iniquitatem meam. Major est multitudo Dei miserationum quam multitudo omnium peccatorum. [Col. 0285A] Quia multiplex est tua misericordia, et magna mea miseria, ad modum tuae multae miserationis dele magnitudinem meae iniquitatis. Similitudo trahitur a cera, cui impressa est deformis imago, qua deleta reformatur cera ad exprimendam pulchram imaginem: ille namque solus in libro vitae scribetur, cujus omnis iniquitas deletur.

VERS. 4.---Amplius lava me ab iniquitate mea. Prius lavasti me de fonte baptismatis, jam amplius lava me de fonte lacrymarum. Et a peccato meo munda me. Lavasti me in baptismo ab originali, munda me nunc a peccato actuali.

VERS. 5.---Quoniam iniquitatem meam ego cognosco. Ideo tu ignosce, quia ego lacrymis punior, [Col. 0285B] ideo tu misericorditer parce. Et peccatum meum contra me est semper: hoc est, quasi imago horribilis stat contra me, quam semper apertis et clausis oculis aspicio, et orando et plorando annihilare cupio. Superius dicitur: Arguam te et statuam peccata contra faciem tuam (Psal. XLIX): hoc poenitens praeoccupat, et ponit peccatum suum contra se semper illud aspiciens et illud deflens. Est autem vera poenitentia et commissa deflere, et deflenda non committere.

Ideo te oro quia (VERS. 6) tibi soli peccavi et malum coram te feci: qui solus es sine peccato, et qui solus es bonus. Nota: Ipsum misericordiae parentem, scilicet Christum alloquitur; omnes homines vinculis peccatorum constricti tenentur, tu [Col. 0285C] solus es verax et justus. Ut justificeris in sermonibus tuis, cum dicas: Quis ex vobis arguet me de peccato? (Joan. VIII.) et propheta de te, peccatum non fecit; et: Princeps mundi veniet ad te, et nihil de suo inveniet (Joan. XIV). Et vincas justitia omnes homines, cum judicaris ab injustis dicentibus: Reus est mortis (Matth. XXVI); et: Si hic non esset malefactor non tibi tradidissemus eum (Joan. XVIII).

Aliter: Tibi soli, qui es regum Rex, peccavi et malum coram te feci, qui omnia inspicis, qui de mea stirpe te nasciturum promisisti. Sed nunc omnis populus dicit: De David non nascetur Christus, qui tale peccatum commisit, et ideo fit irritum promissum tuum in opinione hominum. Ideo dimitte peccatum [Col. 0285D] meum, ut justificeris in sermonibus tuis, implendo promissum tuum, ne fallax sed verax appareas, et vincas cum judicaris a mundanis, non debere te reddere ea propter multa peccata mea: et manifesta, non ex meritis meis, sed sola justitia tua sermones de promissione mihi facta fore complendos. Tu solus justus es in te, alii per te.

VERS. 7.---Ecce enim in iniquitatibus conceptus sum. Id est in originali peccato quia omnes in Adam peccaverunt. Et in peccatis concepit me mater mea. Non erat David de adulterio natus, sed de Jesse justo viro et conjuge ipsius; nec est peccatum commistio conjugii, sed quia mortalis de parentibus propagatur, merito in peccatis concipi memoratur. [Col. 0286A] Mors enim est poena peccati, quae a parentibus quasi haereditas possidetur, sed per concupiscentiam carnis ministratur. Christus autem qui sine concupiscentia est conceptus, sine peccato est generatus; mortalis autem non natura, sed voluntate fuit, ideo vincens omnia.

VERS. 8.---Ecce enim veritatem dilexisti. Id est confessionem: ecce apparet quia tu prior dilexisti veritatem in me facere, id est cognitionem peccati et poenitentiam, quia tu prius me voluisti. Incerta et occulta sapientiae tuae manifestasti mihi; id est revelasti mihi mysteria Filii tui, quae multis quidem revelasti, sed mihi certa monstrasti, primo ut agnoscerem te habere Filium; deinde ut ipsum noscerem ex semine meo venturum, ita ut passionem ejus et [Col. 0286B] resurrectionem quasi visam praenuntiarem. Ideo:

VERS. 9.---Asperges me hyssopo et mundabor. Id est mundabis me per sanguinem Filii Dei. Historia tangitur: fasciculo hyssopi aspergebatur sanguis super leprosum et mundus fiebat. Sanguis iste significavit sanguinem Filii Dei, quo leprosi corpore et anima sunt mundati. Hyssopus herba parva et reprimens tumorem pulmonis, significat humilitatem Christi qui se obtulit Deo: hyssopus dicitur radice petram penetrare, quae petra est Christus. Lavabis me et super nivem dealbabor; id est purificabis me per lavationem baptismi et ero albus super nivem. Anima habet candorem suum sicut corpus suum: et inter omnes visibiles creaturas nihil albius est nive, super quam in corpore est candor [Col. 0286C] animae. Et postquam hoc feceris.

VERS. 10.---Auditui meo dabis gaudium et laetitiam. Superius dixisti: Audi populus meus et loquar (Psal. XLIX), ecce audio obedienter quid praecipias, nec contradico, et huic auditui meo dabis gaudium et laetitiam. Gaudium pertinet ad peccati absolutionem, laetitia ad perennis vitae perceptionem. Auditui gaudium et laetitiam dabit quando dicet: Venite, benedicti Patris mei, percipite regnum (Matth. XXV), etc., audita hac voce exsultabunt ossa humiliata, scilicet animi firmamenta in poenitentia debilitata. Per ossa etiam intelligitur ratio et liberum arbitrium, in peccatis inclinata: haec exsultabunt, cum restitues vim rationis et facultatem liberi arbitrii. Dum enim homo peccatis delectatur, ratio [Col. 0286D] excaecatur, liberum arbitrium debilitatur. Ut auditui meo des gaudium et laetitiam,

VERS. 11.---Averte faciem tuam a peccatis meis. Deum peccata nostra aspicere vel recordari est velle punire; faciem a peccatis avertere vel oblivisci, est nolle punire. Caeterum Deus semper aspicit omnium hominum actus vel cogitationes, nec unquam obliviscitur, cui omnia praeterita et futura sunt praesentia. Et omnes iniquitates meas dele; originales et actuales dele, hoc est dimitte, quia crimen nostrum admissum in quibusdam quasi tabulis scribitur, dum divina notitia continetur. Et non tantum peccata dimitte, sed etiam.

VERS. 12.---Cor mundum crea in me, Deus. Qui [Col. 0287A] hoc potes facere, purga animam ab ignorantiae caligine, ut te possim pure intueri et intelligere. Creare positum est hic pro restaurare. Crea cor mundum, hoc est da mundum intellectum: cor ideo pro intelligentia ponitur, quia in hoc fons cogitationum esse dicitur. De corde, inquit Dominus, exeunt cogitationes (Matth. XV); unde et cor conoydes est, quae ignis habet imaginem; ut merito tali positione sit plasmatum, unde nobis potest venire consilium. Traditur etiam a physicis cor in primis in homine formari. Et Spiritum rectum innova in visceribus meis: iterato da sapientiam, id est intellectui meo Filium tuum, ut bene possim operari: quia ipse est linea omnis rectae operationis. Non Spiritus, sed homo innovatur dum a vetustate peccati reformatur.

[Col. 0287B] VERS. 13.---Ne projicias me a facie tua. A facie Dei projicitur, qui curari contemnitur. Ita innova, ut amplius non projicias a conformitate ejus, quae est facies tua, per quam cognosceris, et non permittas ulterius excedere lineam tuam. Et Spiritum sanctum ne auferas a me, scilicet spiritum prophetiae vel dilectionis.

VERS. 14.---Redde mihi laetitiam salutaris tui. Hoc est, me fac habere laetitiam de salvatione Filii tui. Gratiam Spiritus sancti se amisisse cognoscit, quia Spiritus sanctus peccantes fugit, et non habitat in corpore subdito peccatis. Et spiritu principali confirma me, ne iterum peccem, nec animi mutabilitate a te discedam. Hic Trinitas expresse ponitur: in spiritu principali Pater, in spiritu recto Filius, [Col. 0287C] in spiritu sancto ipse Spiritus sanctus accipitur. Non tamen ideo spiritus principalis dicitur, quod ipse sit prior tempore vel major, sed quia ab eo et Filius et spiritus sanctus non ipse ab illis dicitur. Si hoc feceris, mihique illa quae petii dederis.

VERS. 15.---Docebo iniquos vias tuas. Hoc est, alios peccatores verbo et exemplo misericordiam et justitiam tuam instruam, et per me impii ad te convertentur ab errore.

VERS. 16.---Libera me de sanguinibus Deus, Deus salutis meae. Sanguis singulari numero pars corporis, vel ipse homo vel progenies accipitur. Pars, ut ibi: Sanguis de latere Domini exivit (Joan. XIX); homo, ut ibi: Caro et sanguis non revelavit tibi [Col. 0287D] (Matth. XVI); progenies, ut: alto sanguine, hoc est, nobili stirpe natus est. Sanguines vero plurali numero peccata vel mortes intelliguntur. Deus salutis est Christus per quem salus datur credentibus. O Deus omnium, qui es Deus salutis meae, libera me de mortibus. Ideo ponit sanguines pro mortibus, quia per effusionem sanguinis fit mors. Multas mortes habuit: unam, qua seipsum peccando occidit; alteram, qua Bethsabee in anima; tertiam qua Uriam dolo interfecit. Et exsultabit lingua mea justitiam tuam, hoc est, si hoc feceris, tunc exsultanter proferet aliis lingua mea justitiam tuam, qua peccata remittis et in bonis operibus promoves. Superius dicitur: Quare tu enarras justitias meas et assumis testamentum meum per os tuum (Psal. XLIX); [Col. 0288A] nunc a culpa absolutus justitiam Dei exsultans narrat. Unde subditur:

VERS. 17.---Domine, labia mea aperies, quae reatus occluserat: idonea et munda facies ad proferendum justitiam tuam; et tunc os meum annuntiabit laudem tuam, id est praeconia justitiae tuae. Peccantes non audent loqui ne redarguantur, et peccata eis improperentur: his labia ad loquendum aperiuntur, dum a peccatis resipiscentes justificantur, et tunc Spiritu Dei animati gloriam humanam despiciunt, laudes et improperia hominum aeque contemnunt, peccantes libere, uti Paulus, redarguunt. Horum ora laudem Dei annuntiant, cum peccata sua coram hominibus pronuntiant, ut de sua salvatione exemplum conversionis sumant. Laudem [Col. 0288B] Dei sacrificio, non sacrificium animalium offero:

VERS. 18.---Quoniam si voluisses sacrificium dedissem. Sed intelligo te sacrificium de peccatoribus nolle, quia dixisti superius: Non accipiam de domo tua vitulos neque de gregibus tuis hircos (Psal. XLIX). Utique holocaustis non delectaberis, scilicet de animalibusoblatis. Sed quia talia in figura offerebantur, quae nunc pro peccatis recipere recusas: scio quale sacrificium accipias.

VERS. 19.---Sacrificium Deo spiritus contribulatus. Id est pro peccatis contristatus, erit delectabile sacrificium; cor contritum, id est poenitentia afflictum, et humiliatum, hoc est, pia confessione devotum, Deus non despicies sicut sacrificia legis. Tale sacrificium praevideo tibi fieri a Sion, et ideo:

[Col. 0288C] VERS. 20.---Benigne fac, Domine, in bona voluntate tua Sion, ut aedificentur muri Jerusalem. Per Sion denotatur cognitio Dei, per Jerusalem charitas. Una est civitas Jerusalem composita ex angelis et hominibus: cujus pars destructa erat in Adam, pro qua orat; benigne fac, id est largiter fac dando fidem et omnem bonam vitam his, qui sunt futuri Sion, et hoc in bona voluntate tua, id est ex gratia tua; ut aedificentur muri Jerusalem per electos homines, qui destructi sunt in apostatis angelis. Vel benigne fac Sion, id est primitivae Ecclesiae de Judaeis; et aedificentur muri Jerusalem, id est per eam constitue Ecclesiam de gentibus; vel aedificentur muri Jerusalem de Judaeis et gentibus fide et dilectione, [Col. 0288D] quibus benigne fac dando perseverantiam et remunerationem. Sion, quod dicitur speculatio est praesens Ecclesia; Jerusalem quod sonat visio pacis, est Ecclesia regnans in coelis, quae construitur vivis de lapidibus. Benigne ergo fac Sion, id est praesenti Ecclesiae dando peccantibus veniam et confessionem: ut per eos aedificentur muri Jerusalem, id est per tales lapides numerus electorum in Jerusalem coelesti redintegretur. Muri Jerusalem sunt angeli et homines

VERS. 21.---Tunc acceptum sacrificium justitiae. Hoc est tunc maxime erit tibi acceptabile sacrificium spiritus contribulati et cordis contriti. Tunc accipies oblationes et holocausta, scilicet fideles se totos tibi offerentes, et res suas pauperibus distribuentes. Vel [Col. 0289A] sacrificium justitiae est corpus Dominicum, pro nobis ut agnus, immolatum; oblationes sunt confessores vel quique fideles se Christo per fidem et operationem offerentes: holocausta sunt martyres per ignem passionis, vel quolibet cruciatu corporis absumpti. Tunc impii super altare tuum vitulos, scilicet Ecclesiae sacerdotes. Altare Dei est Christus; vituli sunt Christiani, in fide novelli, in baptismate renovati: et sicut vituli ungulam findentes, ita inter bonum et malum discernentes; et sunt ruminantes, id est praecepta verba Dei in memoriam revocantes; et sunt cornibus armati, id est fortibus sanctorum exemplis roborati. Hi vituli super altare ponuntur, cum per sacerdotes Ecclesiae Deo per Christum offeruntur, ac sic muri Jerusalem per hos reficiuntur.

[Col. 0289B] Aliter: Modo in praesenti acceptas sacrificium pro iniquitate spiritum contribulatum, in futuro sacrificium justitiae laudis solius, ubi in domo tua habitantes in saecula saeculorum laudabunt te. Hoc est enim sacrificium justitiae. Tunc justi erunt oblatio et holocaustum, quando eos totos divinus ignis absumet: et animae sapientia, corpora immortalitate induentur, et mors in victoria absorbebitur. Vituli erunt omnes electi a vinculis legis et miseriae soluti, et nova aetate juvenes positi super altare Christum, in quo sine fine requiescent.


Conclusio.

Hic psalmus ideo a poenitentibus frequentatur; ut per virtutem hujus, sicut David, in muros coelestis Jerusalem aedificentur. Et nota quod poenitens [Col. 0289C] primitus sua commissa deplorat, deinde aliis misericordiam Dei praedicat, postremo pro errantibus exorat. Ideo autem in quadragesima ad laudes canitur, quia per poenitentiam ad aeternam laudem pervenitur. Et ideo privatis diebus ad laudes cantatur, quia qui tenebras peccatorum evadunt, ad lucem veram et aeternam laetitiam perveniunt. Idcirco ad horas saepe iteratur, ut quisque fidelis vivus lapis, ut David, coelesti aedificio imponatur.



PROLOGUS IN QUINQUAGINTALE SECUNDUM.

Legitur, quod David propheta cum senuisset, quatuor millia juvenum ex Israel elegerit, qui psalmos organis, citharis, nablis, tympanis, cymbalis, tubis et propria voce magna jucunditate personarent, [Col. 0289D] quos ipse Domini inspiratione protulit. Quae suavis cantus adunatio tribus partibus divisa constabat: rationalis quae ad humanam vocem; irrationalis, quae ad musica instrumenta; communis, quae ad utrasque partes pertinebat. Cantores namque simul cum organis concinebant. Illa suavis et jucunda musica Ecclesiam catholicam tali actu praedicebat, quae ex diversis linguis varioque concentu in una fide concordiam, Domino praestante, traditura erat; quaeque de tribus partibus mundi, Asia, Africa, Europa, collecta Christo eisdem psalmis laudes consonat.

Psalmi sunt in duodecim partes distincti: in prima parte Christi carnalis vita; in secunda deitatis natura; in tertia impiorum adversus eum conspiratio; in quarta Ecclesiae adversus eos admonitio; [Col. 0290A] in quinta Christi in persecutione oratio; in sexta poenitentium deprecatio; in septima Christi secundum assumptam humanitatem ad Patrem supplicatio; in octava parabolicae et tropologicae allusiones ad Christum pertinentes; in nona multiplicia praeconia, modo ad humanitatem, modo ad divinitatem pertinentia; in decima graduales; in undecima opera Trinitatis, in duodecima laudes cum alleluia scribuntur.



PROLOGUS IN QUINQUAGESIMUM PRIMUM PSALMUM.

Quinque jam conscriptae decades, praeferunt quinque mundi aetates, in quibus Ecclesiae corpus in suis membris digestum, per laborem quinque sensuum in muros coelestis Jerusalem est congestum. Nam ante Christi adventum fideles se sub quinque [Col. 0290B] libris Moysis ad coeleste aedificium praeparabant; nunc sub gratia quinque prudentes virgines, quae sunt omnes Ecclesiae fideles, se sub eisdem libris, spiritaliter intellectis, ad eamdem structuram praeparant.

Jam sextam decadem Spiritus sanctus a corpore iniquorum incipit, quod in sexta mundi aetate Christum et Ecclesiam persequi coepit. Et sicut primum quinquagintale a Christo, qui est caput corporis salvandorum, inchoat, qui beatus vir aeterna beatitudine suos remunerat; sic istud quinquagintale ab Antichristo, qui est caput corporis damnandorum, incipit, qui filius perditionis ad aeternam perditionem omnes sibi consentaneos pertrahit.

[Col. 0290C] Hic psalmus in quinquagesimo primo loco calculum ponit, qui numerus a ternario surgens, et per septenarium scandens, ad denarium pervenit. Ter enim septem et ter decem sunt quinquaginta unum; qui numerus signat quod hi, qui in tribus partibus mundi persecutionem pro fide Trinitatis patiuntur, per septiformem Spiritum ad denarium aeternae vitae perducuntur.

Hujus psalmi titulus est (VERS. 1, 2): In finem intellectus David cum venisset Doeg Idumaeus et annuntiavit Sauli et dixit ei: Venit David in domum Abimelech. Nota est historia. Saul voluit David occidere, qui fugit, et venit ad Abimelech sacerdotem et accepit ab eo panem sanctum, et gladium Goliae. [Col. 0290D] Quod videns Doeg custos mulorum Saul nuntiavit Sauli. Unde Saul iratus occidit omnes sacerdotes Domini. Per hoc significatur persecutio Antichristi in Ecclesia Dei. Doeg motus, Idumaeus dicitur terrenus, et denotatur Antichristus, qui movebit totam terram ad sui cultum. Per Saul significatur mors; per David vita Christi; per Abimelech Ecclesia; gladius regni potentiam, panes propositionis designant sacerdotii gloriam. Per David Christus rex, per Abimelech exprimitur sacerdos. Iste intellectus est David prophetae extendentis se in finem mundi denotans ea in hoc psalmo, quae fient in ultimis temporibus; quando veniet Antichristus in mundum, et invocabit mortem ad puniendum Abimelech, id est incipiet interficere in Ecclesia omnes justos, [Col. 0291A] ideo quia suscipient fidem Christi et erunt domus ejus.

Aliter: Saul dicitur petitio, et signat mortem, quam Deus non fecit, sed homo peccando eam appetit; unde in titulo quarti decimi psalmi scribitur, in die qua liberavit eum Dominus de manu omnium inimicorum ejus et de manu Saulis; quia novissima inimica destruetur mors. David dicitur quod desiderabilis est vita, quam omnes beati desiderant. Abimelech, quod interpretatur regnum Patris mei, est Ecclesia, regnum coeleste, quod gemit inter cives regni terreni peregrinum. Doeg Idumaeus, quod dicitur motus terrenus, est populus Babylonicus in motu terrenorum semper migrans et nunquam quietus. Qui est custos mulorum, id est sterilium, [Col. 0291B] qui in bonis sunt steriles, onera peccatorum portantes.

Christus rex vitae venit in Ecclesiam, quae est regnum Patris sui. Sed Saul, id est diabolus, rex mortis, et Doeg, id est mundi amatores, qui sunt regnum Babyloniae, persequuntur et Christum et Ecclesiam. Et quia hoc maxime erit Antichristi temporibus, ideo ascribitur ei hic psalmus.

Materia hujus psalmi est invectio Spiritus sancti in Antichristum, quod sine causa persequatur Ecclesiam. Intentio est, nos cautos facere de persecutione Antichristi ipsam persecutionem praedicendo et damnationem ejus, et ostendendo fidem et constantiam justorum, qui tunc erunt. Verba sumpta sunt de historia, ubi Doeg gloriabatur in David regis [Col. 0291C] expulsione, et in Abimelech sacerdotis occisione; et signatur quod Judaicus populus gloriabatur quia Christum regem et sacerdotem occidit, sicut et Antichristus gloriabitur, quod regnum et sacerdotium de Ecclesia exterminabit. In quatuor hic psalmus dividitur: prima divisio est: Quid gloriaris, in qua Spiritus sancti in Antichristum invectio; secunda: Propterea Deus, in qua Antichristi destructio; tertia: Videbunt justi, in qua ipsius damnatio; quarta: Ego autem, in qua fidelium ascribitur laudatio. Psalmus per diapsalma dividitur, quia populus fidelium ab infidelibus per Spiritum sanctum discernitur. Sequens vox est Spiritus sancti, qui in persona fidelis populi in Antichristum invehitur, cujus crudelis persecutio hic ostenditur.


[Col. 0291D] Expositio psalmi LI.

VERS. 3.---Quid gloriaris in malitia, qui potens es in iniquitate? Malitia est non solum mala facere, sed et docere, et alios ad malum constringere. In hac malitia Antichristus gloriatur, dum totus mundus a cultura veri Dei ad ipsius venerationem inclinatur. Hic potens est in iniquitate, quia immensis divitiis et miris signis omnem iniquitatem valet potenter perficere. O fili perditionis, quid gloriaris in malitia, quae erit tibi tanta ruina? potens iniquitate videris, sed potenter tormenta patieris.

VERS. 4.---Tota die, hoc est omni tempore, injustitiam cogitavit lingua tua, id est mens tua meditata est injustitiam: quomodo lingua tua posset [Col. 0292A] loqui, quam opere perficeres malitiam: Sicut novacula acuta fecisti dolum. Novacula erat rasorium. Antichristus erit novacula diaboli; quia, ut acuta novacula pilos carnis abradit, ita ipse bona exteriora a justis per dolum abstrahit. Et, sicut novacula rasis pilis faciem renovat, sic ipse Christianos a peccatis per dolum purgatos in sanctitate innovat. Et sicut aliquando rasorium carnem sauciando laedit, sic ipse quosdam tormentis sauciat, quosdam miraculis decipiens in anima laedit. Acutum fecisti dolum, dum bene docere te simulas, ut in errorem inducas.

VERS 5.---Dilexisti malitiam super benignitatem. Ratio te docet benignitatem, sed tu magis diligis malitiam; quia bonos punis, malos super eos erigis; [Col. 0292B] et non solum malum facis, sed et alios a bono abstrahis. Nam, dilexisti, inquit, iniquitatem magis quam loqui aequitatem: dum justos propter justitiam damnabis, et iniquos exaltabis. Sed malitia et iniquitas demergent te in barathrum; benignitas et aequitas elevabunt justos in coelum.

VERS. 6.---Dilexisti omnia verba praecipitationis lingua dolosa: hoc est, dilexisti loqui omnia dolosa verba, quae ducunt ad praecipitium. Lingua dolosa est fallaciae ministra aliud in corde gestantium, aliud ore promentium. Descripta Antichristi nequitia sequitur ejus perditio.

Et quia bonum respuis, malum diligis:

VERS. 7.---Propterea Deus destruet te in finem. Christus, qui verus est Deus, destruet te, et potentiam [Col. 0292C] tuam illustratione adventus sui, et hoc in finem, id est in sempiternum. Et quoniam evellet te de tua sublimitate, hoc est occidet te; et emigrabit te de tabernaculo corporis vel hujus mundi ad perpetuam poenam: et radicem tuam, subaudis, evellet de terra viventium. Radix ejus est humanae gloriae cupiditas, quam in potentia regni figit, qui de terra viventium evellitur quia ei in ea regnare non conceditur. Traditur ad litteram: dum multi Christianorum a facie Antichristi in Aegyptum fugerint, et ipse eos persequi disposuerit, tabernaculum in monte Oliveti figat, in quo eum Spiritus Domini, quem quidam Michaelem intelligunt, occidat, ac de hoc tabernaculo ad infernum migrabit, ubi Dominus in coelum ascendit.

[Col. 0292D] VERS. 8.---Hanc ejus damnationem videbunt justi et timebunt Deum; vel, quidam se ei consensisse, quidam propter ejus signa dubitasse timebunt. Alii super eum ridebunt, qui se ejus saevitiam evasisse gaudebunt. Ejus factum irrisione dignum reputabunt et dicent:

VERS. 9.---Ecce homo qui non posuit Deum adjutorem suum: hoc est, ecce apparet quod homo fuit, qui se Deum fecit et verum Deum adjutorem habere contempsit. Hoc in Simone Mago praecessit, qui se Deum finxit, sed cadens fallax apparuit. De Dei auxilio non confidit sed speravit in multitudine divitiarum suarum; id est, non in Deo spem suam posuit, sed in multis divitiis, in auro et argento, in [Col. 0293A] facundia et scientia, per quae putavit se salvari. Et praevaluit in vanitate sua, id est, putabit se praevalere et dominari omnibus malis et bonis, in vanitate, qua se Deum docebit. Maxima quippe est vanitas, quod despecto Deo se ut Deum coli praecipit. In hac his praevaluit, quibus se Deum esse persuasit: ipse interibit quia arbor sterilis fuit.

VERS. 10.---Ego autem, Christianus populus, quem ipse est persecutus, sum sicut oliva fructifera; ideo salvabor in saecula. Oleum dicitur misericordia, fructus olivae sunt opera misericordiae. Gentilis populus ut oleaster est insertus bonae olivae, id est primitivae Ecclesiae, unctus oleo sancto in baptismate, cui coaluit fide et operatione. In domo Dei, id est in catholica Ecclesia, ideo speravi in misericordia [Col. 0293B] Dei; et in saeculum saeculi, hoc est, hic et in futuro, non in divitiis, ut Antichristus persecutor meus.

VERS. 11.---Confitebor tibi in saeculum saeculi quia fecisti. Id est laudabo te corde, ore, opere quandiu vivam, quia me talem fecisti, et de Antichristo justum judicium fecisti; et exspectabo nomen tuum, hoc est Christum Filium tuum, ad judicium venturum et mihi pro labore praemium vitae redditurum; quoniam bonum est conspectu sanctorum tuorum, quia tunc sancti summum bonum percipiunt, quando Christum in gloria Patris conspiciunt. Aliter: Non properabo consequi nomen tuum quod est Deus, uti fecit Antichristus, sed exspectabo bene vivendo accipere nomen tuum: ut sim Filii tui [Col. 0293C] cohaeres, ipse existens Filius, sic quoque consequenter et Deus. Quoniam hoc bonum esse conspiciunt sancti, qui in hoc summo bono erunt per aevum.

Hoc totum potest referri ad corpus diaboli, quod sunt omnes iniqui, qui sunt membra Antichristi. Doeg Idumaeus est Judaicus populus pro terrenis commotus; Saul mors vel diabolus; David est Christus; domus Abimelech Jerusalem in Judaea, regno Patris Christi. David in domum Abimelech venit, quando Christus in templum Hierosolymis, domum Patris sui venit. Doeg hoc Sauli nuntiavit quando Judaicus populus Christum morti tradidit. Qui gloriatus est in malitia, qua prophetas et justos occidit. Potens in iniquitate fuit, qua ipsum Dominum [Col. 0293D] neci dedit. Tota die, hoc est omni tempore, injustitiam contra Christum et apostolos cogitavit: quos ut acuta novacula dolo de terra Judaeorum abrasit. Verba praecipitationis dilexit, quando eis Christum praedicare interdixit: quibus se de regno in mortem, ut diabolus de coelo, Adam de paradiso praecipitavit. Propterea Deus destruxit eum de lege, evulsit eum de civitate, emigravit eum de terra sua inter gentes et radicem, id est, germen ejus de terra viventium, hoc est de Ecclesia.

Totum etiam corpus diaboli, quod nunc in malitia gloriatur, et potenter justos opprimit, Deus in finem destruet: dum in fine mundi omnes impios perdet; de consortio justorum illud evellet, quando illud ventilans, paleas a tritico tollet. De tabernaculo, id [Col. 0294A] est de Ecclesia, quae nunc est tabernaculum Dei, ipsum emigrabit quando in stagnum ignis et sulphuris praecipitabit. Radicem ejus de terra viventium evellet, cum semen impiorum de regno coelorum penitus eradicabit, et in terram mortis projiciet Servus enim Doeg non manebit in domo in aeternum filius autem fidelis populus manet in aeternum.

Videbunt justi terribile Dei judicium super impium populum et timebunt, sed hoc timore purgabuntur. Et super eum ridebunt, id est de justo Dei judicio gaudebunt, quod impiorum persecutionem et praesentem damnationem evaserunt: et dicent: Ecce homo, qui Antichristus, cum toto corpore suo in supplicium corruit; qui non posuit Deum adjutorem suum, sed in multis divitiis spem suam posuit, quas [Col. 0294B] omnes amisit. Ego autem ero in domo Dei in coelesti Jerusalem florens in gaudio sicut oliva, qui non in divitiis, sed speravi in ejus misericordia: et laudato nomen ejus in saeculum, quia conspicio summum bonum in aeternum.



PROLOGUS IN PSALMUM CENTESIMUM.

Quinquagesimus psalmus canit poenitentiam, hic vero centesimus misericordiam; quia praemium vitae in judicio reportabunt, qui fructum poenitentiae centesimum in patientia attulerunt. Et apte hic psalmus post praecedentem ponitur, in quo gratiarum actio Ecclesiae pro conversione Judaeorum scribitur; quia mox fidem Judaeorum judicium ultimum sequitur Ideo in centesimo loco computatur quia ovis centesima in judicio per misericordiam pii pastoris super [Col. 0294C] no gregi consociatur.


De titulo, materia, intentione ac divisione psalmi.

Titulus psalmi est: Psalmus ipsi David, hoc est, ista laus bonae operationis attribuitur ipsi Christo, victori judici, aspectu delectabili. Materia sunt Ecclesiae merita in judicio remuneranda. Intentio est, nos hortari bonum facere et a malo declinare u possimus misericordiam in judicio reportare. Verba sumpta sunt de regimine David, qui regnum Israe bene rexit, malos odio habuit, bonos dilexit; et significat regimen Christi, qui Ecclesiam bene regit malos odit, bonos diligit. Duas habet sectiones, quia actio Ecclesiae habet duas divisiones, scilicet mala devitare, bona agere. Una pars est misericordiam [Col. 0294D] et judicium, in qua septem notantur declinanda, altera, oculi mei, in qua sex meditantur facienda Vox est Ecclesiae.


Expositio psalmi C.

VERS. 1.---Misericordiam et judicium cantabo tibi, Domine: misericordia est de praesenti, judicium de futuro canitur. O Domine Trinitas, cum jucunditate annuntiabo aliis misericordiam tibi ascribendam, quam exhibes hic poenitentibus, et judicium, quod ostendis in futuro in duritia cordis permanentibus: nam istis gaudia, illis das supplicia.

VERS. 2.---Psallam et intelligam in via immaculata: hoc est, quia judex es justus, operabor bonum abstinens a malis. Cantare pertinet ad contemplationem, [Col. 0295A] psallere ad actionem. Via immaculata est innocentia: innocentia vera est, quae nec sibi nec alteri nocet; quoniam qui diligit iniquitatem, odit animam suam (Psal. X); et nemo prius nisi in se quam in alterum peccat. In hac psallam bene operando et intelligam quando venies ad me: id est quando remunerabis me. Aliter psallam et innocens ero, et intelligam te praemia pro innocentia hac redditurum. O sponse, quando venies ad me, ut me sponsam tuam de Babylone educas, et in Jerusalem civitatem tuam introducas? Nunc viam immaculatam exponit. Perambulabam in innocentia cordis mei: hoc est, non solum abstinui a prava actione, sed etiam a mala cordis cogitatione; et hoc in medio domus meae, id est communi omnium habitantium in domo Ecclesiae.


[Col. 0295B] De septem vitiis declinandis.

Hinc merita sua enumerat, pro quibus coelestia sperat: et primitus septem ponit cunctis devitanda; deinde sex omnibus agenda. Declinanda sunt haec: Injustae rei imitatio, legis praevaricatio, murmuratio, malignitas, detractio, superbia, cupiditas. Hoc est quod dicit:

VERS. 3.---Non proponebam ante oculos meos rem injustam, id est, non proposui ante oculos meos cordis malum facere, nec facientes imitari, facientibus consentire. Facientes praevaricationes odivi, et parentes, et cognatos, et amicos legem tuam praevaricantes odio habui, non tamen homines, sed hominum errores.

VERS. 4.---Non adhaesit mihi cor pravum, id est [Col. 0295C] mala voluntas murmurantis, vel pravum consilium alicujus non invenit me sibi consentaneum. Murmuratores, et pravo consilio malum machinantes non fuerunt mei consortes. Declinantem a me malignum non cognoscebam, hoc est, dissentientem a proposito meo ita devitabam, quasi non agnoscerem; vel, haereticum a me pravo dogmate declinantem, et maligne agentem, ita abhorrebam ut ignotum.

VERS. 5.---Detrahentem secreto proximo suo hunc persequebar, id est qui in occulto fratri derogavit, et discordiam seminavit, hunc ut hostem impugnabam. Pejus peccat detrahens quam fornicans: hic enim se solum occidit, ille autem se et proximum. Mali non solum devitandi sunt ut confundantur, sed [Col. 0295D] etiam persequendi ut corrigantur. In Hebraeo habetur: Hunc interficiebam, quia detractores gladio propriae linguae occiduntur. Superbo oculo et insatiabili corde cum hoc non edebam: hoc est, cum superbis et cupidis non comedi. Omnis superbus vel cupidus est invidus; quia dum solus vult potens vel dives videri alienis bonis cruciatur, et alienis malis delectatur. Cum talibus convivium invidiae non inii; imo tales in tantum exsecrabar, quod eos in prandio meo non patiebar. Unde et Scriptura praecipit, nec cum hujusmodi cibum sumere (I Cor. V). In oculis maxime superbia notatur; qui superbi qui se aliis digniores arbitrantur, alios vel aspicere dedignantur. Cupiditas autem cordi assignatur, quia cor [Col. 0296A] Deo vacuum caducis rebus non satiatur. Haec duo vitia prae aliis sunt notabilia quia omnibus sunt pejora: initium enim omnis peccati superbia (Eccli. X) et radix omnium malorum cupiditas (I Tim. VI). Per illam angelus de coelo cecidit; per istam homo de paradiso corruit. Ex his duobus quasi ex fontibus diaboli omnia mala profluunt, et miseros ad tartara trahunt. Haec omnia quae dicta sunt, non solum sunt devitanda, sed etiam odienda et persequenda.


De virtutibus sex agendis.

VERS. 6.---Sequuntur sex facienda, scilicet fidelitas, castitas, humilitas, praedicatio, sancta conversatio, malorum impugnatio; de his subditur: Oculi mei ad fideles terrae ut sedeant mecum. Hoc est, intentio mea non erat ad nobiles et divites saeculi, ut [Col. 0296B] eos populo tuo praeponerem, sed ad fideles Ecclesiae, ut eos praelatos et rectores constituerem, qui mecum in judicio sederent et populum tuum juste judicarent. Ambulans in via immaculata hic mihi ministrabat, id est non impudicos, sed castos et innocentes ministros altaris ordinabam.

VERS. 7.---Non habitabit in medio domus meae, qui facit superbiam: hoc est, publice peccantes, et hoc superbe defendentes non commanebant publice mecum in communione, quia excludebam eos a sacramentis et a domo ecclesiae; humiles autem et obedientes erant mei concives. Qui loquitur iniqua, non direxit in conspectu oculorium meorum, id est adulator, iniquis verbis placere cupiens, non direxit se in beneplacito meo; vel, vaniloqui non placuerunt [Col. 0296C] oculis meis, ut essent nuntii mei sed praedicatores et bona persuadentes.

VERS. 8.---In matutino interficiebam omnes peccatores terrae, id est in bona operatione, quae est quoddam mane aeterni diei, omnia peccata terrenitatis meae occidi. Et meo exemplo omnes peccantes, et terrena tantum appetentes annihilavi. Ut disperderem de civitate Domini omnes operantes iniquitatem: Hoc est verbis et factis iniquos impugnavi, ut eos de iniquitate ad aequitatem converterem, aut de Ecclesia penitus segregarem.


Applicatio ad Christum.

Haec etiam judici Christo congruunt: Oculi mei ad fideles terrae ut sedeant mecum, hoc est, populos [Col. 0296D] et alios fideles de terra elegi, ut sedeant mecum judices in judicio. Ambulans in via immaculata hic mihi ministrabat: id est immaculati ministri mei illic erunt, ubi ego ero. Qui immunditia se maculant, Christo non ministrant; et qui ea, quae sua sunt, quaerunt, Christo non serviunt, et ideo cum Christo non erunt. Non habitabit in medio domus meae qui facit superbiam. Nullus qui facit mala opera, quae de superbia descendunt, habitabit in domo mea, coelesti Jerusalem. Qui loquitur iniqua, non direxit in conspectu oculorum meorum: hoc est, non solum male operantes, sed etiam male loquentes, in conspectu meo non erunt, id est faciem meam non videbunt. In matutino interficiebam omnes peccatores terrae. Praesens vita est quasi nox; aeterna vita quasi dies, cujus mane est [Col. 0297A] dies judicii. In hoc matutino interficiet Dominus gladio oris sui omnes peccatores terrae, scilicet terrena appetentes, dicens: Discedite a me, omnes operarii iniquitatis (Luc. XIII). Ut disperderem de civitate Domini omnes operantes iniquitatem. Tunc haedos ab agnis, zizania a tritico, paleas a granis separabit, et de civitate coelestis Jerusalem et de societate sanctorum, cum diabolo et angelis ejus in aeternum ignem praecipitabit.



PROLOGUS IN QUINQUAGINTALE TERTIUM.

Quatuor sunt genera prophetiae: fit enim aliquanao per acta, aliquando per dicta; aliquando per revelationem, aliquando per occultam sancti Spiritus revelationem. Per acta fit prophetia, ut transitus Hebraeorum per mare Rubrum ad terram repromissionis, quae [Col. 0297B] praedixit nostrum transitum de tenebris ignorantiae per baptismum ad coelestem Jerusalem. Per dicta fit, quando angeli verbis insinuant futura prophetis. Per revelationem fit, quando per quasdam imagines in ecstasi positis futura praesignantur, sicut Danieli, Ezechieli. Per occultam inspirationem fit, ut David cui Spiritus sanctus intus futura de Christo ostendit. Aliquando fit prophetia de praeterito, ut illud: In principio creavit Deus coelum et terram (Gen. I). Aliquando de praesenti, ut illud: Unde hoc mihi, ut veniat mater Domini mei ad me (Luc. I). Aliquando autem de futuro, ut illud: ecce Dominus veniet ad judicium, et omnes sancti ejus cum eo.

Primum Quinquagintale de Christo et ejus corpore sumpsit exordium; secundum de Antichristo et ejus [Col. 0297C] corpore habuit initium: istud tertium de miseria totius humani generis et de aedificatione Sion inchoatur, et in laude internae gloriae consummatur.


Prologus in psalmum CI.

Jam in decem Decadibus operarii vineae Domini expressi sunt, qui Decalogo legis pro denario vitae laboraverunt. Nunc undecimam decadem Spiritus sanctus ingreditur, in qua praevaricatores legis Dei quam maxime notantur; qui aut vineam Domini intrare noluerunt, ut Judaei et ethnici; aut intrantes otiosi in ea fuerunt, ut ficti Christiani; aut ingressi cum scandalo exierunt, ut haeretici.

Hic psalmus est unus de septem poenitentialibus, in quibus notatur remissio septiformis Spiritus. Hic [Col. 0297D] ideo quintus ponitur, quia Christi passio in eo describitur: per cujus quinque vulnera homo a peccatis redimitur. Primus psalmus poenitentialium spiritui timoris; secundus, spiritui pietatis; tertius, spiritui scientiae; quartus, spiritui fortitudinis; hic quintus spiritui consilii ascribitur; quia per Angelum magni consilii Christum, humanum genus a morte liberatur, quod in hoc psalmo narratur. Hic apte post illum psalmum ponitur, in quo judicium describitur: quia per poenitentiam evadet homo judicii sententiam. Hic poenitentibus bene congruit, quia cinerem tanquam panem edendum, et potum cum fletu miscendum edicit. Hic psalmus est centesimus primus; quod sunt decies decem et unum: et significat [Col. 0298A] quod decem praecepta legis implentibus repromittatur vitae denarius, qui est unus Deus.


De titulo, materia, intentione et divisione psalmi.

VERS. 1.---Titulus psalmi est: Oratio pauperis, cum anxiatus fuerit, et coram Domino precem suam effuderit, hoc est: ista oratio est Domini Jesu, qui, cum esset dives in gloria Patris, pauper factus est pro nobis mortalis et passibilis. Oratio habita tunc, quando anxius fuit, id est, quando de perditione humani generis doluit; et effudit precem suam coram Domino in monte Oliveti; quando tristatus usque ad mortem factus in agonia prolixius oravit, et sudor ejus, ut sanguis, in terram manavit (Luc. XXII).

Materia psalmi est humani generis miseria, Christi pro eo oratio vel passio. Intentio est ostendere, [Col. 0298B] hominem per solam Christi gratiam salvari; et nos ad orationem et poenitentiam hortari. Verba sumpta sunt de Adam; cujus os carni adhaesit dum costam ejus in feminam Deus aedificavit, et carnem pro ea replevit, et significant quod virtus Dei, scilicet Verbum, caro factum carni adhaeserit, dum Ecclesiam de corpore suo aedificavit.

Hic psalmus in tria dividitur, quia in eo tria genera hominum sub genere trium avium notatur. Prima pars est: Domine, exaudi, in qua oratio poenitentis ponetur. Secunda: Percussus sum sicut fenum, in qua miseria humani generis defletur. Tertia: Tu autem, Domine, in qua hominis reparatio per Christum exponetur, vox est humani generis in Christo; miseria totius humani generis hic deploratur, ut judex [Col. 0298C] ad misericordiam flectatur; et aedificatio coelestis Sion de vivis lapidibus decantatur; Christus cum sit unus ex hominibus, loquitur pro omnibus hominibus. Ipse judex, ipse advocatus; ipse mediator, ipse mundi reconciliator.


Expositio psalmi CI.

VERS. 2.---Humanum genus per Christum in monte Oliveti anxium oravit, per Christum in cruce clamavit: O Domine Pater, exaudi orationem meam, quam pro humano genere ego homo fundo, quia in miseria anxiatur: et clamor meus ad te veniat, ut de miseria eripiatur. Oratio est petitio, sed cum parva intentione; clamor vero cum magna cordis intentione: unde Moysi dicitur: Quid clamas ad me (Exod. XIV), cum nihil dixisse legatur. Christus in [Col. 0298D] monte pro hominibus oravit, in cruce pro eis clamavit.

VERS. 3.---Non avertas faciem tuam a me, Filio tuo orante, sicut avertisti eam ab Adam peccante. Facies Dei est cognitio ejus; homo in paradiso quodammodo faciem Dei vidit, quia plurimum ejus notitiae habuit. Quo peccante, Deus faciem ab eo avertit, quia ei cognitionem sui subtraxit: unde nunc orat, ut hanc in se credentibus reddat. In quacunque die tribulor, inclina ad me aurem tuam: hoc humanum genus in Christo orat; ex quo homo a paradiso cecidit, omnibus diebus in tribulatione fuit: unde oportet ut omnibus diebus Deum pro tribulatione invocet, ut aurem misericordiae ad eum [Col. 0299A] inclinet. Similitudo est a medico ad infirmum se inclinante, qui non valet vocem exaltare. Deus aurem homini inclinavit, dum Christus in cruce usque ad mortem se humiliavit (Philipp. II). In quacunque die invocavero te, velociter exaudi me: Christus in die passionis Patrem pro salute hominum invocavit; qui velociter eum exaudivit, dum homines per eum reparavit. Exaudi me.

VERS. 4.---Quia defecerunt sicut fumus dies mei: haec vox est humani generis in Christo. Dies hominis in paradiso aeterni fuerunt, in hoc mundo instabiles, ut fumus, facti sunt: quia sicut fumus in altum surgens evanescit, sic tempus hominis a pueritia in juventutem, inde in senectutem excrescens, inde in mortem vergens deficit. Et ossa mea sicut cremium [Col. 0299B] aruerunt. Ossa animae sunt rationalitas et liberum arbritium, quae post peccatum ita in homine debilitata sunt, sicut cremium amittens vires extracto succo in frixorio. Unde alia lectio sive translatio habet, sicut in frixorio confrixa sunt. Rationalitas aruit, quia perspicacitatem, quam prius habebat, amisit. Liberum arbitrium aruit, quia eam facilitatem non habet, quam prius habuit. Ad litteram etiam ossa exsiccata medulla arent in sepulcro, sicut cremium exstrusa pinguedine aret in frixorio. Hoc ideo quia

VERS. 5.---Percussus sum ut fenum, et aruit cor meum. Omnis caro fenum (Isa. XL), unde sumpsit Christus corpus humanum, et ideo ut fenum est percussus, id est ut alius homo doloribus. Sicut fenum ad tempus viret, sed falce sectum mox aret, sic homo [Col. 0299C] modico tempore floret, percussus infirmitate languet, sectus morte, cor arescet quia Spiritum et intelligentiam amittet. Cur hoc continget? Quia oblitus sum comedere panem meum. Panis animae est mandatum vitae. Panem dedit Deus homini ad manducandum, dum ei praeceptum vitae posuit ad observandum. Dum enim dixit: Hoc observate, ne moriamini (Levit. VIII), erat aequipollens quasi diceret: Hunc panem comedite, ut vivatis. Hunc suum panem oblitus est homo comedere, dum non fuit sollicitus praeceptum Domini observare. Oblitus praeceptum, tetigit vetitum; oblitus manducare panem, bibit venenum; unde percussum est cor ejus, et aruit sicut fenum. Hoc fenum Christus induit, in panem convertit, hominem percussum a serpente, et arefactum morte, refecit.

[Col. 0299D] VERS. 6.---A voce gemitus mei adhaesit os meum carni meae. Vox gemitus hominis, erat vox diaboli, qui dixit: Comedite, et eritis sicut dii (Gen. III). Et quia hanc vocem audivit, gemitum doloris et mortis incidit. Os dicitur fortitudo virilis, caro infirmitas mulieris. A voce gemitus os carni adhaesit, dum persuasu diaboli vir mulieri consensit. De osse quippe Adae facta est Eva, et caro reposita est pro ea. Hoc os carni adhaesit, dum de paradiso ejectus feminae per concupiscentiam se commiscuit. Si enim in paradiso permansissent, sine concupiscentia et sine dolore et sorde filios procreassent. Sed quia vocem diaboli audierunt, per concupiscentiam bestiali [Col. 0300A] more coeunt, in dolore et gemitu pariunt, natos, ut bestiae catulos, lacte nutriunt, dolore et gemitu in terram moriendo redeunt.

Haec etiam vox Christi est, A voce gemitus mei adhaesit os meum carni meae. Os Christi fuit deitas, quae carni adhaesit, dum Verbum carnem induit propter vocem gemitus humani generis in miseria ad Deum clamantis. Os etiam carni adhaesit, cum Christus Ecclesiae se conjunxit.

VERS. 7.---Similis factus sum pelicano solitudinis. Pelicanus est avis Aegyptia grandis ut ciconia, naturale macie semper confecta, cujus sunt duo genera. Unum semper in stagnis moratur, et piscibus vescitur, quod latine onocrotalus dicitur. Alterum semper in solitudine; et esca ejus sunt venenata [Col. 0300B] animalia, id est, serpentes crocodili et lacertae. Haec avis fertur natos suos occidere et eos per triduum lugere; tertia die seipsam vulnerat et aspersione sui sanguinis pullos vivificat. Dicitur autem pelicanus solitudinis, ad differentiam illius qui moratur in stagnis. Huic avi Christus similis est factus, quia solus de virgine est natus; qui, quasi venenata animalia comedit, dum peccatores in corpus suum trajecit: quasi natos occisos aspersione sanguinis resuscitavit, dum homines in peccatis mortuos effusione proprii cruoris vivificavit.

Factus sum sicut nycticorax in domicilio. Nycte dicitur nox, corax corvus; nycticorax dicitur nocticorvus: quem quidam bufonem, quidam noctuam nominant, qui tantum tenebras amat. Huic avi Christus [Col. 0300C] similis factus est, scilicet passionibus ut peccator denigratus, amans tenebras, id est peccatores, non ut tenebrae remaneant, sed ut lux, id est justi fiant. Domicilium est ubi destructa domo parietes tantum remanent: unde in Hebraeo habetur in parietinis in quibus habitat nocticorvus. Domicilium erat populus Judaeorum destructus interius a turba daemonum. In hoc domicillo Christus sicut nycticorax est factus, quia in cordibus Judaeorum ut peccator est reputatus. Nycticorax per noctem tantum volitat, et Christus per mortem peccatores tantum liberat. Vel, factus sum sicut nycticorax in domicilio, quando dormivi conturbatus in sepulcro.

VERS. 8.---Inde: Vigilavi, quia a morte surrexi; et factus sum sicut passer solitarius in tecto. [Col. 0300D] Passer se ab aliis avibus separat, et in tecto domus, vel altis et firmis locis habitat. Domus est mundus, tectum est coelum. Christus factus est sicut passer solitarius in tecto, quia solus Deus homo habitat in coelo. In Hebraeo est sicut avis solitaria. Christus fuit pelicanus solitudinis, solus natus de Virgine, solus vivens sine crimine; nycticorax in domicilio, mortuus in sepulcro; passer solitarius in tecto, solus Deus homo in coelo. Per tria genera avium designantur etiam tria genera hominum. Pelicanus solitudinis est populus credens de gentibus; gentilitas erat quasi solitudo, quia a nullo sancto inhabitata. Nycticorax est populus conversus de Judaeis, qui erant domicilium daemonum. Passer est populus qui de [Col. 0301A] Christianis ad contemplativam vitam conversus ad tectum coeli mente convolat: in quo, a mundi actibus separatus, solitarius habitat.

VERS. 9.---Priusquam sanguinem, ut pelicanus pro filiis, effunderem, tota die exprobrabant mihi inimici mei, id est toto tempore vitae meae improperabant mihi Judaei, dicentes me fabri filium, daemoniacum, amicum publicanorum. Vel, tota die passionis mihi inimici exprobrabant, dum colaphis et sputis tota die illudebant et in cruce insultabant. Et qui prius laudabant me dicentes: Scimus quia verax es (Matth. XXII; Marc. XII); Adversum me jurabant quando collecto concilio ad mortem me damnabant. Et hoc ideo

VERS. 10.---Quia cinerem tanquam panem manducabam, [Col. 0301B] hoc est, peccatores sicut justos mihi incorporabam: Et potum meum cum fletu miscebam, id est: bonos cum his pro quibus flendum erat, miscebam, et peccatores sicut justos bibebam. Ideo exprobrantes dixerunt: Hic peccatores recipit, et manducat cum illis (Luc. XXII). Similitudo trahitur ab his locis, ubi forte vinum cum aqua temperatur. Per cinerem accipiuntur peccatores in cinere et cilicio poenitentes: peccanti quippe homini dictum est: Cinis es, et in pulverem ibis (Gen. III). Panis sunt justitiam esurientes, poculum vitam sitientes, fletus commissa deflentes. Cinerem Christus tanquam panem manducavit, dum poenitentes esurientibus justitiam associavit. Potum cum fletu temperavit, dum peccata deflentes sitientibus vitam commiscuit. Aliter: [Col. 0301C] Potus intus trahitur, fletus foras egreditur: poculum suum Christus in passione sua cum fletu miscuit, dum gentes quasi dulcem potum in se traxit, et Judaeos quasi fletum foris egessit. Ad litteram etiam potum cum fletu temperavit, quando impii acetum felle mistum ei sitienti offerebant.

VERS. 11.---Hoc evenit a facie irae et indignationis tuae, id est a praesentia vindictae tuae et gravis poenae, quam passus sum causa Adae. Passibilitas enim et mortalitas, quae sunt poenae peccati, vocantur ira et indignatio Dei. Haec ira Dei manet super illum qui non credit in Christum: per quem auferetur ira Dei, et immortalitas dabitur regni. De ira tua multas poenas passus sum in lacu miseriae, quia elevans [Col. 0301D] allisisti me, id est: per liberum arbitrium elevasti; per justitiae judicium allisisti. Haec iterum vox est humani generis in Christo. Deus quippe hominem ratione et intellectu super omnia animantia elevavit; sed quia in honore positus non intellexit, in miseriam eum allisit. Sicut enim nullum horum habet honorem, sic nullum habet hanc miseriam. Solus namque homo post multas hujus vitae miserias truditur post mortem in ultrices poenas. Ideo superiora etiam poenitenti congruunt, cujus ossa sicut cremium aruerunt: quia propter reatum oblitus est comedere panem suum, et a voce gemitus os carni suae adhaeret. Scilicet ut propter jejunia et fletum pro carne ossa videantur, et ideo prae nimia macie similis factus est pelicano: et propter nigras et sordidas [Col. 0302A] vestes, nigredinem peccatorum significantes, similis nocticorvo, propter solitariam vagationem similis passeri. Cui tota die inimici, id est impoenitentes, vel daemones exprobrant quod cinerem tanquam panem manducat, et potum cum fletu misceat. Quia iram Dei et indignationem timet, qui eum elevavit, dum ad imaginem suam creavit; sed propter culpam allisit, dum eum omnibus poenis submisit. Sequitur vox Christi: propter hunc, Pater mi, elevasti me in cruce, et allisisti me in morte.

VERS. 12.---Dies mei sicut umbra declinaverunt, id est facti sunt transitorii et instabiles ut umbra. Haec vox propria Christi est de se et suis se sequentibus; superius fuit vox de se et suis posteris: Dies mei sicut fumus defecerunt, et percussus sum sicut [Col. 0302B] fenum, et aruit cor meum. Dies similes sunt umbrae vel fumo, quia vixi brevi tempore: et Ego, quem tu Deus vitae assumpsisti, sicut fenum arui, quia passionibus consumptus in morte propter hominem emarcui, quem ut fenum morte arescere dolui.

VERS. 13.---Tu autem, Domine, in aeternum permanes, id est dies tui semper sunt permanentes, ad quos potens es nos deducere. Et sic erit memoriale tuum in generationem et generationem, hoc est, misericordia tua, qua memor es illorum, erit in hac vita et in alia, scilicet Sion et in gentibus; vel: Memoriale tuum erit in generatione Judaeorum et in generatione gentium.

VERS. 14.---Tu exsurgens misereberis Sion: quasi Deus jacuit, cum populus Sion idola coluit; tunc [Col. 0302C] quasi surrexit, cum eis Filium suum verum Deum misit: tunc misertus est Sion, quando primitivam Ecclesiam de Judaico populo elegit, fidem et virtutes ei tribuit. In me exsurges, et misereberis Sion; quia tempus miserendi ejus, quia venit tempus gratiae, in quo ejus miserearis. De hoc tempore scriptum est: Ubi venit plenitudo temporis, misit Deus Filium suum (Galat. IV), ad quid? ut Sion, id est eos qui sub lege erant, redimeret.

VERS. 15.---Sion aedificabitur habitabilis civitas; quoniam placuerunt servis tuis lapides ejus, id est apostolis servis tuis aedificatoribus Sion placuerunt prophetae, lapides vivi, in ea constructi, quos intellexerunt hanc aedificationem praedixisse. Per hos [Col. 0302D] lapides promissa est praedicatio, de hac processit Evangelii instructio, per hujus praeconium agnitus est Christus lapis angularis. Et ideo terrae ejus miserebuntur, scilicet aedificatores, qui de terra fecerunt coelum. De ipsa terra venit unus paries, tot millia credentium et pretia rerum suarum ad pedes apostolorum ponentium. Sequitur alius paries veniens de gentibus.

VERS. 16.---Et timebunt gentes nomen tuum, Domine, qui es lapis angularis, in te duos parietes e diverso venientes conjungens. Gentes timebunt, id est venerabuntur nomen tuum, quod est Dominus. Vel: Verebuntur me Filium tuum qui sum nomen tuum. Et omnes reges terrae timebunt gloriam tuam, id est omnes principes venerabuntur te gloriosum et [Col. 0303A] sicut parietes in lapidem angularem convenient.

VERS. 17.---Quia aedificavit Dominus Sion in virtutibus. Eia, vivi lapides, cernite; in structuram, non in ruinam, aedificatur Sion; aedificatur arca, cavete diluvium. Aedificata autem Sion videbitur in gloria sua qui prius visus est in infirmitate sua. Alia translatio habet, in majestate sua, id est, in divinitatis potentia. Et ex qua causa hanc domum aedificavit?

VERS. 18.---Quia respexit in orationem humilium: patriarchae et prophetae et antiqui patres humiles Deum rogaverunt, ut domum in paradiso aedificatam et per diabolum destructam in mundo reaedificaret, et collapsam civitatem in coelo per ipsum repararet. Respexit ergo Deus in orationem humilium, dum in mundum Filium suum misit, qui in unam Ecclesiam [Col. 0303B] compegit populum fidelium. Et non sprevit precem eorum, quia implevit desiderium ipsorum promittens hominibus aequalitatem angelorum.

VERS. 19.---Scribantur haec in generatione altera; scilicet beneficia, oratio, passio, remissio, aedificatio, exauditio habeantur in memoria in altera generatione; quae deperdita facta est altera, haec generatio in domum Dei aedificata semper prae oculis habeat ista. Et populus qui creabitur laudabit Dominum, hoc est, populus Christianus, in peccatis mortuus, in virtutibus novus creatus, de idololatria in alium ritum alteratus, de praedictis beneficiis laudabit Dominum.

VERS. 20.---Quia prospexit de excelso sancto suo; [Col. 0303C] id est per me sanctum corpore, excelsum deitate, prospexit miseriam hominum. Dominus de coelo in terram aspexit, id est per me coelum in terrenos miserando aspexit.

VERS. 21.---Ut audiret gemitus compeditorum, id est ut gementes solveret a vinculis peccatorum; ut solveret a peccatis filios interemptorum, id est gentes imitatores occisorum, Adae scilicet et Evae, qui fuerunt interemptores totius humani generis. Compediti gementes erant Judaei, filii interemptorum pagani. In Hebraeo scribitur filios mortis, ut solveret filios diaboli a peccatis.

VERS. 22.---Ut annuntient in Sion nomen Domini, id est in Ecclesia, et laudem ejus tandem in coelesti Jerusalem.

[Col. 0303D] VERS. 23.---In conveniendo populos in unum, et reges, id est ad hoc nomen Domini in Sion annuntiant, ut populi et reges in unum fidei conveniant, ut serviant Domino

VERS. 24.---Respondit ei in via virtutis suae, hoc est, populorum et regum conventus in Sion respondet Domino Patri in via virtutis suae, scilicet imitatione filii sui, qui est via virtutis suae: qui verbum virtus Dei per Jesum Christum intravit ad homines et per hanc viam reduxit devios ad vitam. Aliter: Jerusalem vel laus ejus scilicet Ecclesia de toto orbe terrarum vocata respondit Christo in via virtutis suae; quia sicut Christus, etiam ipsa in virtutibus ambulavit. Hujus vox hic sequitur: Paucitatem dierum meorum nuntia mihi; hoc est: Ecclesia in via [Col. 0304A] virtutis posita respondit, dicens: Insinua mihi, quando finiantur pauci dies isti, fiat consummatio saeculi, et veniant anni aeterni. Et dicitur ei, praedicabitur Evangelium in omnibus gentibus, et tunc veniet finis (Matth. XXIV). Ad litteram etiam respondit Dominus Jerusalem in via virtutis, cum ad passionem accederet, et cum palmis populus eum susciperet; cum cantum populi in ea audiret, respondit eis et paucitatem dierum suorum enumeravit ei, dicens: Veniet dies cum inimici tui circumdabunt te, et ad terram prosternent te, et filios tuos, qui in te sunt, et non relinquent in te lapidem super lapidem (Luc. XIX).

Haec quae sequuntur usque in finem psalmi sunt verba generationis alterae et populi novi creati, a [Col. 0304B] compedibus soluti, qui in Sion convenit, et laudem de aeternitate canit.

VERS. 25.---Ne revoces me in dimidio dierum meorum, id est ne subtrahas me ab annis tuis, qui sum positus in dimidio dierum meorum. Duae partes simul collatae utraque est unum dimidium, licet una major, altera sit minor: sicuti, si unus dies conferretur centum annis, aeterni anni sunt unum dimidium, dies hujus vitae alterum sunt dimidium: in uno dimidio, id est in temporali est homo, in altero, id est in aeterno est Deus. Ideo sequitur, in generationem et generationem anni tui, hoc est de praesenti usque in futuram. Aliter: De meo dimidio temporali, id est de paucitate dierum meorum tendentem in tuum dimidium ne revoces me, deserendo relabentem [Col. 0304C] in errorem, sed trahe juvando nitentem in aeternitatem. Aliter: Peracta dimidia via mea ne revoces me de mundo inemendatum et imperfectum; sed permitte me totum tempus vivere quod constituisti: sicut Ezechiae fecisti; ut de praeterito emendatus, et in bonis actibus perfectus, occurram in virum perfectum in annos tuos, qui sunt aeterni.

VERS. 26.---Initio tu, Domine, terram fundasti et opera manuum tuarum sunt coeli: hoc tractum est de nova creatura mundi, ubi scriptum est: In principio fecit Deus coelum et terram (Gen. I). Principium est Christus in quo coelum et terram et omnia fecit Deus; ut scribitur: Omnia per ipsum facta sunt (Joan. I). Et sicut ibi fuit principium mundi, ita et [Col. 0304D] hic initium fuit novae creaturae, id est Ecclesiae. In hoc initio tu, Deus Pater, terram fundasti, quando Ecclesiam in Christo locasti. Et opera manuum tuarum sunt coeli, id est apostoli per operationem Spiritus sancti formati.

VERS. 27.---Ipsi peribunt; quia secundum corpus morientur; visibiles etiam coeli peribunt, quia coelum et terra transibunt (Matth. XXIV; Marc. XIII; Luc. XXI). Tu autem permanes semper in uno statu. Cum hic dicatur: Coeli peribunt, quaeritur quomodo illa Scriptura dicat: Terra in aeternum stat? (Eccle. I.) Et iterum: Omnis creatura Dei manet in aeternum? Sciendum quod forma rerum peribit, ipsa substantia in aeternum manebit. Et omnes sicut vestimentum veterascent: coeli sunt quasi vestimentum [Col. 0305A] mundi, qui senescunt, et vetustate deficiunt in hac forma qua nunc sunt.

VERS. 28.---Et sicut opertorium mutabis eos et mutabuntur. Coelum est terrae opertorium, quod revolvitur ut tabernaculum, peracto autem judicio coeli in aliam formam mutabuntur, quia Dominus tunc novum coelum et novam terram faciet, et luna gloriam solis, et sol lumen septem dierum habebit. Sanctorum corpora sunt animae vestimenta: omnes ergo sancti sicut vestimentum veterascent, id est corpora omnium deficient prius senectute, tandem resolutione, comparatione similes vestimento quod eo usque atteritur, donec ad nihilum redigatur. Corpora quoque sunt animae opertorium, in quibus opertae non videntur. Postea mutabis eos ab ista resolutione [Col. 0305B] sicut opertorium, utpote quod prius animae fuerunt, corpora in gloriam solis, animas in aequalitatem angelorum; coeli, id est sancti ita mutabuntur.

Tu autem idem ipse es qui fuisti, quando mundum ex nihilo fecisti, et non senuisti, et es primus ante omnia, et novissimus post omnia, quia semper novus. Et anni tui non deficient, id est aeternitas tua semper permanet, immutabilis es, et invariabilis, quia aeternus; et quos fecisti de terra coelos, hos facies aeternos.

VERS. 29.---Filii servorum tuorum habitabunt, id est Christiani apostolorum filii, quos per Evangelium genuerunt, habebunt illos tuos annos non deficientes, habitantes in regno perpetuo, ubi gaudium [Col. 0305C] est aeternum, et nunquam finienda securitas. Et semen eorum in saeculum dirigetur, id est alii Christiani, ex iis geniti, in aeternitatem dirigentur. Aliter: Anni tui aeterni sunt et in illis annis filii servorum tuorum habitabunt, id est servi tui per filios, id est per bona opera illos annos habebunt, et semen eorum in saeculum dirigetur, id est fletus quos praemittent, in gaudio metent.

En quid Filius Dei orando profecit, dum humanum genus ad aeternitatem perduxit!



PROLOGUS IN PSALMUM CL.

Materia hujus psalmi novissimi sunt nuptiae Agni. Postquam enim rex judicium cum populo suo habuerit, sponsam suam de Babylonia ad se venientem cum [Col. 0305D] omni frequentia angelorum et sanctorum in novam Jerusalem introducet: in quo comitatu tubae personant, in nuptiis organa concrepant. De hoc hic psalmus tractat. Intentio est, nos incitare ad illud festum properare. Verba respiciunt ad supradictos prophetas, qui ad festivitatem in reaedificato templo Jerusalem celebrandam, populum de captivitate reversum monuerunt. Quod et monet nos de captivitate diaboli et vitiorum reversos renovata vita Deum laudare, ut possimus soluta ultima captivitate illud festum in nova Jerusalem cum sanctis celebrare. Titulus est, Alleluia, id est laudate Dominum, qui et venistis ad Sponsi convivium. Hic psalmus est centesimus quinquagesimus, per centum perfectio, per quinquaginta jubilaei exsultatio exprimitur. Designat hic numerus, [Col. 0306A] quod perfecti in sanctitate erunt in aeterna jubilatione. Psalmus hic est uniformis, quia unanimitas linguarum et laudis semper erit in sanctis. Vox est Spiritus sancti.


Expositio psalmi CL.

VERS. 1.---O vos electi, qui accensis lampadibus sponso et sponsae occurristis, laudate Dominum in sanctis ejus: hoc est, laudate eum in illa consideratione qua vos sanctificavit, et sanctis angelis coaequavit. Laudate eum in firmamento virtutis ejus: firmamentum virtutis est confirmatio sanctorum post resurrectionem; quando sancti ita in virtute firmabuntur, quod ulterius peccare nolunt, sicut angeli firmati cadere noluerunt. Inde laudate Dominum, quod ab eo ita in virtute firmati jam estis, quod sicut [Col. 0306B] angeli amplius peccare non cupitis.

VERS. 2.---Laudate eum in virtutibus ejus, hoc est, laudate eum pro diversis virtutibus vobis ab eo collatis, pro quibus jam ad coelestia venistis. Alia translatio habet: Laudate eum in potentatibus ejus, hoc est: laudate eum pro hoc quod vos fecit potentatus, cum virtutibus et potestatibus angelicis, omnibus inimicis sub pedibus vestris positis. Laudate eum secundum multitudinem magnitudinis ejus, id est laudate eum respectu multitudinis magnitudinis ejus, qua vos in coelestibus magnificavit, et qua multa millia millium pro multis opibus gloria et honore coronavit.

Laudate eum in sono tubae: per tubam victoria accipitur, quia finito bello et fugatis hostibus solent [Col. 0306C] victores tuba canere. Laudate ergo eum pro victoria qua diabolum vicistis, et subactis hostibus animae et corporis victores supernam arcem intravistis. Sonus tubae est etiam excellentissima charitas laudis, quam personabunt cum angelis. Per tubam quoque accipitur praedicatio. Unde in Apoclypsi dicuntur angeli septem tuba cecinisse (Apoc. VIII); quod significat sanctos omni tempore in mundo praedicasse. Vel per tubam innuitur regalis susceptio, unde legitur quod angeli tuba canant, dum adventum aeterni Regis annuntiant. Laudate Dominum qui fuistis, in sono tubae, hoc est in praedicatione; quia Dominum in mundo praedicastis, et adventum summi Regis praenuntiastis. Laudate eum in psalterio et [Col. 0306D] cithara. Psalterium quod de superioribus sonat, animam; cithara, quod de inferioribus sonat, signat corpus; laudate Dominum inde, quod vos in anima et corpore glorificavit. Per psalterium etiam contemplativa vita, per citharam exprimitur activa. Laudate Dominum, quod in contemplativa et activa vita vixistis, pro quibus aeterna praemia recepistis. Vel per psalterium coelestia, per citharam intelliguntur terrestria: hoc est in consideratione superioris et inferioris creaturae laudate Deum.

VERS. 4.---Laudate eum in tympano et choro. Tympanum fit ex corio exsiccato et firmato, quod significat carnem immutatam, ab omni corruptione firmatam. Inde laudate Deum, quod carnem vestram, prius fragilem, tanta firmitate immutavit, [Col. 0307A] quod ultra nulli corruptioni subjacebit. Chorus est concors concentus canentium, et intelligitur societas angelorum et hominum concordi jubilo Deum laudantium: inde laudate Dominum, quoniam hunc chorum intrastis, et his cantoribus associati estis. Laudate eum in chordis et organo. Chordae sunt intestina animalium exsiccata et attenuata, dulciter resonantia; et designant internas cogitationes justorum, vigiliis et jejuniis exsiccatas, et sancta meditatione attenuatas, dulcissimum melos purae conscientiae resonantes. Organum quod habet diversas fistulas concordi modulatione consonantes, significat diversos sanctorum actus concordi dilectione non dissonantes. Laudate Dominum in chordis, id est pro sanctis cogitationibus quae, ut chordae, dulciter resonant. [Col. 0307B] Laudate Dominum in organo, id est pro bonis actibus quae, ut organa suaviter concrepant.

VERS. 5.---Laudate eum in cymbalis benesonantibus. Cymbala splendent et sonant postquam in igne fusa fuerint. Quae significant corpora sanctorum, quae, postquam ignem tribulationis transiierunt, uti sol fulgebunt, et aeternam Dei laudem sonabunt. In his cymbalis, id est, in his glorificatis corporibus sanctorum laudate Dominum, et in cymbalis jubilationis, id est in animabus justificatis. Jubilatio enim est ineffabilis laus Dei, qua non nisi anima profertur. Et quid plus dicam?

VERS. 6.---Omnis spiritus laudet Dominum. Hoc est: Omnes angeli qui estis spiritus, et omnes homines spirituales facti, laudate Dominum; quoniam [Col. 0307C] vobis fecit tale convivium. Vel: Omnis spiritus sit vobis materia laudandi Deum: spiritus angelorum, quos charitate firmavit; spiritus hominum, quos in gloria angelis coaequavit; spiritus daemonum quos sanctis subjugavit; spiritus malorum, quos poenis juste mancipavit. Hoc quoque tempore spiritus animantium sit materia laudandi Dominum, quibus tot diversa corpora, volucrum, piscium ac bestiarum vivificavit.

Notandum quod musica fit tribus modis, voce, flatu, pulsu. Voce per fauces et arterias canentis hominis; flatu per tibias; pulsu per citharas. Quae tria genera in istis nuptiis resonant; vox in choro, flatus in tuba, pulsus in cithara: quae mentem, spiritum, [Col. 0307D] corpus significant, quae Trinitatem semper laudibus concelebrant.

Porro per diversa musicae instrumenta expressi sunt diversi ordines laudantium Deum in Ecclesia. Sancti, sunt sacerdotes caste viventes, qui corpus et sanguinem Christi sacrificant. Virtus Dei sunt per quos virtutes operatur, ut Martinus, Benedictus. Potentatus ejus sunt, per quos daemones et vitia premit, ut praelati. Multitudo ejus sunt fideles, ut subditi. Tubae sunt praedicatores; psalterium spiritualia operantes, ut monachi; cithara se castigantes, ut eremitae et inclusi. Tympanum in vitiis mortificati, ut martyres; chorus in communi vita concorditer viventes, ut regulares canonici. Chordae jejuniis macerati, ut poenitentes; organum praedicatione et [Col. 0308A] operatione consonantes, ut confessores. Cymbala de misericordia et dilectione persultantes, ut caeteri fideles. His musicis vasis laudat omnis spiritus, id est omnis spiritualis, Dominum: hujusmodi instrumenta resonabunt in nuptiis Agni aeternum Alleluia. Ideo istos tres psalmos ad laudes quotidie frequentamus, quatenus in nova Jerusalem laudes cum angelis cantare valeamus.


Epilogus psalterii.

Ut cunctis legentibus consulamus, summam totius operis brevi epilogo concludamus. Deus est Pater Christi, corpus Christi est Ecclesia; nutritor Ecclesiae Spiritus sanctus, cujus nutrimentum est sacra Scriptura, per quam in suis membris crescit in virum perfectum, donec occurrat in sponsi sui thalamum. [Col. 0308B] Porro psalterium est quasi cellarium, de quo diversa fercula et multimoda pocula proferuntur ad sponsae convivium.

In prima itaque decade, infantia Ecclesiae quasi lacte nutritur, dum a via peccatorum prohibetur, et in lege Domini meditari edocetur: pro qua obedientia ei beatitudo per Adam amissa, per Christum restitui promittitur. Qui beatus Vir a Patre rex institutus, nostri causa in morte dormivit et exsurrexit, filios hominum ab infernis extractos in pace in idipsum constituit, in qua in aeternum exsultabunt, qui in gemitu laborarunt. Quique in altum regressus Judex gloria et honore coronatus regnabit in aeternum in templo sancto suo.

In secunda decade, eloquia Domini in igne Spiritus [Col. 0308C] sancti examinata, pueritiam Ecclesiae ad veritatem informant, quae oculos cordis ejus illuminat; ut sciat Dominum esse in justa generatione; et in tabernaculum ejus ingredientes sine macula, adimpleri cum vultu Domini laetitia, et bonis satiari, cum apparuerit gloria ejus; et ut Dominum diligat, qui inclinavit coelos et descendit, a delicto maximo emundans adjutor et redemptor miseris exstitit. Cujus sacrificii Dominus memor fuit, quando coronam de lapide pretioso super caput ejus posuit.

In tertia decade, Christi exemplo adolescentia Ecclesiae instruitur patientia quia factus est opprobrium hominum, cujus regnum dominabitur gentium. Qui in loco pascuae, ubi nihil deerit, illum collocabit, qui innocens manibus et mundo corde [Col. 0308D] fuerit. Et anima ejus in bonis demorabitur, qui lavare inter innocentes manus non dedignabitur. Hic bona Domini in terra viventium videbit, cum caro ejus in resurrectione reflorebit: quando Dominus populo suo in pace benedicet, cum planctum in gaudium convertet in magna multitudine dulcedinis suae, quam perfecit timentibus se.

In quarta decade, juventus Ecclesiae in chamo et freno ad poenitentiam constringitur, ut anima ejus a morte eruatur; quia mors peccatorum pessima; quos Angelus Domini persequens coarctabit in tartara. Et qui operantur iniquitatem, a Deo expulsi sunt, et injusti disperibunt. Afflictos autem et humiliatos eruet ab omnibus iniquitatibus, et immittet [Col. 0309A] Dominus in os ejus canticum novum, in die mala liberans eum, et beatum faciet in terra viventium.

In quinta decade, juventus Ecclesiae flagellis erudita, et constantia contra adversa superata, ad Deum fontem vitae desiderat, qui ejus juventutem laetificat. Propter quem tota die mortificatur, uti ovis occisionis: quatenus in laetitia et exsultatione adducatur in templum regis, ubi vacet et videat Deum. Quo principes populorum congregati sunt in civitate Domini virtutum. Quando justi in matutino, malorum dominabuntur: cum ipsis salutare Dei ostendetur; quando muri Jerusalem in angelis lapsi per homines reaedificentur.

In sexta decade, virilis aetas Ecclesiae jam solido [Col. 0309B] pane cibatur, dum ad pugnam contra vitia fortitudine informatur. Unde mox fervens ad bona studia fit ut oliva fructifera, et fit intelligens aut requirens Deum, qui eam contra mala adjuvat. Cui voluntarie sacrificat, pennas sumens ut columba ad requiem volat, ut Deo in lumine viventium placeat, qui animam suam de medio catulorum leonum eripiet, quando molas leonum Dominus confringet. Et ideo fortitudinem Dei mane cantabit, cum eam de tribulatione in civitatem munitam deducens, haereditatem timentibus nomen suum dabit.

In septima decade, virilis aetas solido cibo refecta, ad contemptum mundi admonetur; unde filii ejus rapinas nolunt concupiscere, nec divitiis affluentibus cor apponere, sed Deum volunt in vita [Col. 0309C] sua benedicere. Annuntiant opera Dei, in bonis domus ejus cupiunt repleri; transeunt per ignem et aquam in refrigerium. Petunt ut Dominus illuminet super eos vultum suum, quatenus cum justis epulentur in conspectu Dei: cum fiet mirabilis in sanctis suis, quando salvam faciet Sion, in qua habitabunt qui nomen ejus diligunt. Cum exsultent et laetentur in Deo omnes qui quaerunt et diligunt eum: quando os eorum replebitur laude, ut hymnum dicant Deo tota aeternitate.

In octava decade, matura aetas Ecclesiae potu scientiae inebriatur, ut serviat Filio Regis, qui facit mirabilia magna solus; cui soli bonum est adhaerere. Qui operatus est salutem in medio terrae. Qui, cornua [Col. 0309D] peccatorum confringens, exaltabit cornua justorum in pace: in qua factus est locus ejus. Qui populum suum in manu Moysis et Aaron deduxit: quos pane angelorum pavit. Qui ultus est sanguinem suorum, reddens septuplum vicinis eorum. Qui vineam de electis suis plantavit, quos ex adipe frumenti cibavit, et de petra melle saturavit. etc.

In nona decade, eadem matura aetas Ecclesiae poculo sapientiae laetificatur, cum homines dii et filii excelsi a Deo vocantur, a quibus ipse solus Altissimus in omni terra praedicatur, ad quem perveniendum beati ascensiones in corde suo disponunt de valle lacrymarum, ut inhabitet gloria in terra eorum, quorum animas de inferno inferiori eruit, in civitate gloriosa, in qua est habitatio omnium laetantium, [Col. 0310A] constituit; in qua ille homo, qui fuit inter mortuos liber vulneratus dormiens in sepulcro, positus in lacu inferiori, et magnus et terribilis super omnes, qui in circuitu ejus sunt, ubi repleti mane misericordia Dei exsultabunt et delectabuntur omnibus diebus, quos de tribulatione eripuit, glorificavit, longitudine dierum replevit, salutare suum facie ad faciem ostendit.

In decima decade, senior aetas Ecclesiae inebriata doctrinam aliis eructat, quae in senecta uberi, ut palma floret in virtutibus, ut cedrus Libani multiplicatur in operibus, quae est sedes Dei parata contra mare et flumina, scientia erudita, et de lege Dei docta. Ideo populum pascuae ejus et oves manus ejus invitat, ut in psalmis ei jubilent, canticum novum [Col. 0310B] ei cantent, quia de manu peccatoris eos liberavit, justitiam suam gentibus revelavit, quia est magnus super omnes populos, qui servientes sibi in laetitia ducet in exsultationem et in judicio disperdet de civitate sua omnes operantes iniquitatem.

In undecima decade, eadem aetas Ecclesiae ad orationem instigatur, ut semen ejus in saeculum dirigatur, ut juventus ejus sicut aquila renovetur, et per emissum Spiritum Dei recreetur, faciem Domini semper quaerat, judicium et justitiam in omni tempore faciat, misericordias Domini intelligat, paratum cor ad praecepta ejus habeat, et laudare eum in medio multorum; qui est principium a Patre genitus, in splendoribus sanctorum missus, redemptio [Col. 0310C] populorum per Novum Testamentum.

In duodecima decade, senectus Ecclesiae timore sanctorum eruditur, quem gloriae et divitiae in memoria aeterna sequuntur, quam olim sterilem Dominus fecit habitare in domo ejus matrem filiorum laetantem, cujus filios benedixit pusillos cum majoribus, quae placebit Domino in regione vivorum, cui sacrificabit hostiam laudis in medio Jerusalem, in qua omnes gentes et omnes populi laudant Deum; qui per portas justitiae ingressi ambulant immaculati in via legis Domini, ut de incolatu mundi et habitantibus Cedar perveniant ad montes, ubi auxilio Dei ab omni malo custodiantur.

In tertia decima decade, eadem Ecclesiae aetas de strepitu saeculi ascendere per gradus virtutum ad [Col. 0310D] pacem Jerusalem docetur, quae per tribus et per sedes ut civitas aedificatur, in qua servi et ancillae oculos ad Dominum habitantem in coelis levant, ut ejus adjutorio aquam intolerabilem pertranseant, venientes ad eos qui habitant in Jerusalem, ubi est pax super Israel, repleti gaudio et exsultatione, ubi post mortis somnum datur haereditas Domini electis filiis merces fructus ventris Mariae; ubi bona Jerusalem videbunt omnibus diebus vitae aeternae, et benedictio Domini super eos erit, quos ex omnibus iniquitatibus redemit, quibus retributio in anima ipse Deus erit.

In quarta decima decade, decrepita aetas Ecclesiae ad mansuetudinem permulcetur, quam sibi elegit in habitationem et requiem, in qua fratres in unum [Col. 0311A] habitantes, Deum in noctibus benedicunt, qui habitat in Jerusalem, cujus misericordia in aeternum, cui reversi de Babylone cantant hymnum de canticis Sion in conspectu angelorum, dies firmati in via aeterna, ubi recti habitabunt cum vultu Dei, sacrificium vespertinum facti.

In quinta decima decade, eadem aetas Ecclesiae ad perseverantiam confessionis persuadetur, quam justi exspectant, donec eis Dominus retribuat, cum animam de tribulatione educet, quae post bellum canticum novum et canet, quem laudabilem nimis sancti benedicent, cum judicium injuriam patientibus faciet, cum Jerusalem aedificans consummabit, cujus filios benedicens adipe frumenti satiabit; in qua nova Jerusalem erit hymnus omnibus sanctis, [Col. 0311B] cum laetabuntur in cubilibus suis, cum peracto judicio Rex sponsus reginam sponsam in novam Jerusalem introducet, et angeli tubis ut regi personabunt, [Col. 0312A] omnes sancti organis et cymbalis ut Sponso in aeternum jubilabunt. Quia portum diu optatum prospero cursu attigimus, tempus est ut deposito velo gubernatori nostro omnium bonorum largitori gratias agamus.


Explicit.

Finito Psalterio idem Honorius exposuit etiam Cantica, quae in laudibus singulis diebus dicuntur, uti et Cantica: Benedictus, Magnificat, Nunc dimittis, Orationem Dominicam, et Symbolum apostolorum. Quod universum opus his demum verbis concludit: Opus quod de Psalterio vel Canticis instituimus, auxilio Dei ad unguem perduximus, rogo autem omnes filios Ecclesiae qui hoc opus lecturi sunt, ut mecum Christo pro hoc labore gratias agant; et pro [Col. 0312B] meis excessibus preces pio Indultori fundant. Et noverint in hoc opere nihil esse meum praeter solum laborem, sententias autem esse sanctorum.




[Col. 0311]
QUAESTIONES ET AD EASDEM RESPONSIONES IN DUOS SALOMONIS LIBROS PROVERBIA ET ECCLESIASTEN.
(Bibliotheca Vet. Patr. edit. Lugdun., XX, 1140.)
(C,G)*



PRAEFATIO.

Quot nominibus vocatus est Salomon? Tribus, sicut sacrae Scripturae manifestissime docent, id est Salomon, Idida, et Ecclesiastes. Quare his tribus nominibus nominatus est? Salomon, id est pacificus, dictus est ab eo quod in regno ejus pax fuit. Idida vocatus est, id est dilectus Domini, quia dilexit eum Dominus. Ecclesiastes qua lingua dicitur? Graeca, nam Hebraice celeth [coheleth, sive coeleth] dicitur. Celeth autem et Ecclesiastes quid sonat in Latino sermone? Ille quippe Ecclesiastes dicitur, qui coetum Ecclesiae congregat. Unde recte in Latino sermone Ecclesiastes dicitur concionator, quia concionatur, id est loquitur ad populum, et sermo ejus non ad unum specialiter, sed generaliter dirigitur ad omnes. Concionator ergo recte in sancta Ecclesia dici potest praedicator. Quot libros edidit Salomon? Tres tantum, juxta numerum vocabulorum suorum, hoc est Proverbia, Ecclesiasten, Cantica canticorum.

Quid ait Salomon in Proverbiis? aut quid docet in Ecclesiaste, vel in Cantico canticorum? In Proverbiis docet parvulum, et per varias sententias instruit, quasi filium. In Ecclesiaste vero jam perfectae aetatis virum imbuit, ut intelligat quia in hujus mundi rebus nihil sit perpetuum, nihil gloriosum aut magnum, sed omnia brevia, et caduca et vana sint quae cernimus. In Cantico canticorum, jam virum consummatum, atque in omnibus et variis exornatum virtutibus sponsi Domini nostri Jesu jungit amplexibus. Specialiter autem quem significat iste Salomon, Idida, et Ecclesiastes? Dominum nostrum Jesum Christum, qui est noster Salomon, id est pacificans omnia per sanguinem suum, fecit utraque unum (Ephes. II, 14): hoc est de duobus populis unam construxit Ecclesiam. Unde Apostolus: Christus, inquit, pax nostra, qui fecit utraque unum (ibid.). Ipse est Idida, hoc est dilectus Patris Filius, de quo ipse Pater ad discipulos suos ait: Hic est Filius meus dilectus, in quo mihi bene complacui (Matth. XVII, 5). Ipse est nimirum et Ecclesiastes, id est concionator noster, qui congregavit coetum, id est Ecclesiam sanctam de universo orbe terrarum, [Col. 0313] ad quam loquitur, dicens: Discite a me quia mitis sum et humilis corde (Matth. XI, 29). Hic est filius David, ad quem caeci clamabant in Evangelio, dicentes: Miserere nostri, fili David (Matth. IX, 27). Hic est etiam rex noster Jerusalem non terrestris, sed illius coelestis, quae est mater omnium nostrum.



IN PROVERBIA.
[Col. 0313]


CAPUT PRIMUM.
[Col. 0313A]

Quid est quod Salomon dicit (vers. 17): Frustra jacitur rete ante oculos pennatorum? Nunquid non solent aves saepe retibus capi? Solent utique. Qui sunt ergo isti pennati?

Sancti et electi Dei, qui habent pennas fidei, spei et charitatis, caeterarumque virtutum. Habent et spiritales oculos, quibus et insidias antiqui hostis praecavent, et peccata praevident. Frustra ergo, id est in vanum, jacitur rete ante oculos pennatorum, id est laqueus insidiarum diaboli objicitur sanctis et electis viris, quia facile in terra superare possunt insidias diaboli qui suam conversationem habent in coelis.

Quae est sapientia de qua dicit Salomon (vers. [Col. 0313B] 20): Sapientia foris praedicat, in plateis dat vocem suam?

Christus Jesus, qui est Dei virtus et Dei sapientia, sicut dicit Apostolus (I Cor. I, 24). Haec ergo sapientia quomodo foris praedicavit? Intus praedicavit, hoc est, in secreto, antequam pateretur, quia paucis, id est solis discipulis, mysteria suae divinitatis ostendit; post resurrectionem vero suam foris praedicavit, quia misso desuper Spiritu sancto, aperte se per apostolos, quod Dei Filius esset, mundo praedicavit. Quomodo in plateis dedit vocem suam? Quia qui ante in secreto et in occulto et in uno populo Judaeorum praedicaverat, postea in latitudine plebium et turbis gentium, manifeste praedicavit per apostolos, [Col. 0313C] juxta hoc quod eis praecepit, dicens: Quae dico vobis in tenebris, id est in occulto, dicite in lumine, id est in manifesto; et quod in aure audistis, id est in secreto, praedicate super tecta (Matth. X, 27), id est aperte et coram hominibus.

Quomodo intelligendum est quod ait (vers. 21): In foribus portarum urbis profert verba sua?

Per urbem sancta designatur Ecclesia, coadunata de utroque populo, Judaeorum videlicet et gentium, Fores portarum urbis hujus, sancti doctores fuerunt, qui verbum Evangelii praedicando, credentes in eam introduxerunt. Sapientia ergo in foribus portarum praedicavit verbum suum, quando Christus in apostolis suis loquebatur.



CAPUT II.
[Col. 0313D]

Quid est quod ait (vers. 2): Inclina cor tuum ad cognoscendam prudentiam? Quomodo potest homo inclinare cor?

Ille inclinat cor suum ad cognoscendam prudentiam, qui humiliat se, et emendat animam suam a [Col. 0314A] peccatis, ut dignus fiat ad percipienda mysteria divinitatis.



CAPUT III.

Quid est (vers. 5): Ne innitaris sapientiae tuae? Quis enim innititur sapientiae suae?

Ille qui sua sapientia, aut suis viribus confidit se posse implere divina mandata.

Ecce iterum dicit (vers. 7): Ne sis sapiens apua temetipsum. Quis enim sapiens apud semetipsum?

Ille certe qui se prae caeteris extollit, quasi doctior, et jactat de his quae ex dictis Patrum recte cognoscere et intelligere potuit.

Quae est vera sapientia?

Dominum timere, et recedere a malo.

Unde scis quod haec sit vera sapientia hominis?

[Col. 0314B] Quia in libro Job scriptum est: Ecce timor Domini, ipse est sapientia; et recedere a malo, intelligentia (Job XXVIII, 28).

Quis est homo ille de quo Salomon ait (vers. 13): Beatus homo qui invenit sapientiam?

Qui doctrinam veritatis, id est Evangelii, aure corporis simul et cordis percipit, et in Scripturis sacris Domini voluntatem studet cognoscere.

Quando (ibid.) affluit prudentia?

Quando cum magno amore et sui cordis delectatione audit praecepta divina, et opere studet implere.

Quid est quod ait (vers. 17): Viae ejus viae pulchrae, et omnes semitae illius pacificae? Quae sunt istae [Col. 0314C] semitae, aut quae sunt hae viae ipsius?

Viae sapientiae sunt actiones Domini, quas gessit in carne, sive doctrinae ipsius quae continentur in libris Evangeliorum; quae viae pulchrae sunt, quia divinae. Semitae sapientiae sunt mandata et praecepta Domini; quae semitae recte dicuntur pacificae, quia omnia praecepta Domini ad pacem aeternam perducunt.

De qua lege, aut de quo consilio dicit Salomon, cum ait (vers. 21): Custodi legem meam atque consilium meum?

De lege et consilio sapientiae Domini nostri Jesu Christi, quae est lex sapientiae, quae dicit: Si vis in gredi ad vitam, serva mandata: id est Non occides, Non moechaberis, Non furtum facies (Matth. XIX, [Col. 0314D] 17), etc.

Quid est quod ait (vers. 32): Abominatio Domini est omnis illusor? Quis est illusor?

Qui verba Dei, quae cognoscit, implere contemnit. Illusor est haereticus, qui verba Dei perverse intelligendo et docendo corrumpit. Et ille est illusor, [Col. 0315A] qui magna Dei promissa quasi parva despicit, et poenam aeternae damnationis quasi tolerabilem spernit. Iterum: Illusor est, qui suos proximos simplices et pauperes insultando contemnit. Omnes hos tales abominatur Dominus, et cum simplicibus est sermocinatio ejus (vers. 32), quia illos gratia coelestis sapientiae illuminat, qui in se nihil duplicitatis habent.



CAPUT IV.

Quare Salomon dicit (vers. 3): Et ego filius fui patris mei tenellus, et unigenitus coram matre mea? Quomodo fuit unigenitus coram matre sua, cum praecessit eum uterinus frater, sicut Scriptura libri Regum testatur?

Verum quia praecessit eum frater, sed ille mox ut [Col. 0315B] natus est, quasi nunquam fuisset, sine nomine de hac vita discessit, propterea istum unigenitum appellat.



CAPUT V.

Quid est quod dicit (vers. 9): Ne des alienis honorem tuum, et annos tuos crudeli? De quo honore dicit, aut quos vocat alienos?

De quo? Factus est homo ad imaginem Dei (Gen. I, 27). Alienos vocat daemones, et est sensus: Ne honorem tuum (quod ad imaginem Dei creatus es) male vivendo, subdas immundis spiritibus.

Quem appellat crudelem, aut de quibus annis dicitur?

Annos vocat spatia vitae; crudelem, diabolum. Et est sensus: Spatia vitae quae tibi dedit Deus, male [Col. 0315C] vivendo ne tradas diabolo.

De qua cisterna dicit Salomon, aut de quo puteo fluenta, cum dicit (vers. 15): Bibe aquam de cisterna tua et fluenta putei?

Cisternam vocat catholicam, id est Veteris ac Novi Testamenti doctrinam; puteum vero, profunditatem et altitudinem ejusdem catholicae doctrinae; aquam, scientiam; fluenta, copiam et abundantiam scientiae, varios sacrae Scripturae appellat intellectus. Docet enim verbis his cavere a doctrina haereticorum, et attendere lectionibus sacrarum Scripturarum. Et est sensus: Bibe aquam de cisterna tua, serva et opere imple doctrinam quam aliis praedicas, et fluenta putei, id est abundantia sermonis tui seu scientiae, affluenter [Col. 0315D] redundet in te in operibus bonis.

Quare dicit Salomon: Deriventur fontes tui foras, et in plateis aquas tuas divide (vers. 16); cum statim subjungat: Habeto eas solus, nec sint alieni participes tui? (Vers. 17.) Si fontes nostros foras derivamus, et in plateis aquas dividimus, quomodo soli eas habere possumus?

Quamvis in verbis videatur contrarietas, tamen non est, quia hae sententiae non possunt nisi spiritaliter intelligi. Fontes ergo nostros derivamus, cum aliis vim praedicationis infundimus, cum verba sacrae Scripturae annuntiamus. In plateis aquas dividimus, cum populis praedicamus. Platea namque dicta est a latitudine, est enim Graecus sermo. In plateis ergo aquas dividimus, quando in multitudine [Col. 0316A] auditorum verba scientiae dilatamus, et juxta uniuscujusque qualitatem divina eloquia dissipamus. Si in plateis aquas dividere debemus, quomodo ergo eas soli habere debemus, quas in plateis dividimus? Quando aliis verba divina praedicamus, et tamen soli aquas habemus, quia de ipsa praedicatione humanas laudes non quaerimus.



CAPUT VII.

Quid est quod Salomon dicit de lege sua (vers. 3): Liga eam in digitis tuis, scribe illam in tabulis cordis tui? Quis enim legem in digitis ligare potest? aut si fecerit, quae erit utilitas?

In digitis, hoc est in actibus. Legem in digitis ligat quicunque eam bonis operibus implet et ornat; in tabulis cordis, hoc est in latitudine cogitationis. [Col. 0316B] Scribit ergo legem in tabulis cordis sui, qui eam cum gaudio suscipit, et memoriae commendat.



CAPUT VIII.

Quid est quod Sapientia dicit (vers. 30): Delectabar per singulos dies ludens coram eo (id est coram Patre omnipotente) omni tempore, ludens in orbe terrarum? Nunquid Sapientia, id est Dei Filius pueriliter ludebat coram Patre?

Absit! Sed quid est quod dicit, ludens? id est gaudens Ludebat enim per singulos dies, id est gaudebat se unum esse, hoc est unius substantiae cum Patre a principio ex diebus aeternitatis.

Quomodo ludebat omni tempore in orbe terrarum?

Quia cum tempore orbis et creaturae esse coepissent, [Col. 0316C] ipse Filius gaudebat, quia quod erat semper in Patre manebat.



CAPUT IX.

Quid est quod ait (vers. 1): Sapientia aedificavit sibi domum?

Quia in domo aedificavit sibi sapientiam. Sapientia, id est Dei Filius Dominus Jesus Christus, aedificavit sibi domum, quia ipse creavit hominem in utero Virginis, quem in unitatem suae personae assumpsit.

Quomodo (ibid.) excidit columnas septem?

Septem columnas excidit, quia per septiformem gratiam Spiritus sancti erexit Ecclesias per orbem terrarum, quae sicut columnae sustentando continent [Col. 0316D] memoriam nominis ejus, id est mysterium ejus incarnationis. Potest et aliter intelligi: Sapientiae domus, Ecclesia Christi est; columnae autem domus hujus, sancti doctores. Quae columnae bene septem esse dicuntur, quia sancti doctores repleti sunt septiformi gratia sancti Spiritus. Quomodo ergo excidit sapientia has columnas? Excidit columnas, quia mentes praedicatorum ab amore praesentis saeculi separavit et erexit eos ad portandam ejusdem Ecclesiae fabricam.

De quibus ancillis dicit Salomon (vers. 3): Misit ancillas suas ut vocarent ad arcem, et ad moenia civitatis?

Ancillas vocat, sanctos apostolos. Quare vocat eos ancillas? propter insipientiam, infirmitatem et paupertatem, [Col. 0317A] quia idiotas, infirmos, et pauperes et despectos elegit apostolos, quos ad praedicandum misit in mundum, ut fideles populos vocarent ad arcem aeternae beatitudinis, et ad moenia Jerusalem coelestis.



CAPUT X.

Quis est (vers. 1) filius sapiens qui leatificat patrem? aut quis est filius stultus qui moestitia est matris suae?

Ille qui accepta fidei ac baptismatis mysteria bene servat, et opere implet, filius sapiens est; iste procul dubio laetificat Deum Patrem. Qui vero accepta fidei ac baptismatis mysteria, malis operibus vel haeretica pravitate corrumpit, filius stultus est; hic nimirum moestitia est matris suae, sanctae videlicet [Col. 0317B] Ecclesiae, quia contristat eam.

Quid est quod dicit Salomon (vers. 10): Stultus labiis verberabitur? quomodo potest homo stultus labiis verberari?

Verberatio in hoc loco damnationem significat. Stultus ergo labiis verberabitur, quia propter verba iniqua et mala quae locutus est, condemnabitur. Unde et alibi dicitur (Prov. XVIII, 21): Mors et vita in manibus linguae, quoniam unusquisque aut ex verbis suis justificabitur, aut ex verbis suis condemnabitur (Matth. XII, 37). Cur lingua dicitur habere manus, cum manus habere non possit? Metaphorice dictum est, hoc est secundum translationem, quemadmodum venti dicuntur habere pennas. Manus etenim linguae ipsa verba sunt, quibus aut bene loquendo [Col. 0317C] meretur vitam, aut male loquendo meretur mortem. Aliter. Per manus saepe in Scripturis sacris opera designantur, ut illud: Labores manuum tuarum quia manducacis (Psal. CXXVII, 2). In manibus linguae dicit, hoc est in operibus. Opera etenim linguae sunt colloquia bona vel mala, ex quibus mors nascitur, aut vita.

Quis est iste piger de quo dicit Salomon (vers. 26): Sicut acetum dentibus, et fumus oculis, sic piger his qui miserunt illum?

Piger est male vivens Catholicus, qui non laborat neque operatur, ut ad aeternam beatitudinem pervenire mereatur. Per acetum et fumum, haereticorum designatur perfidia; per oculos et dentes, praedicatores [Col. 0317D] sanctae Ecclesiae. Qui bene oculi dicuntur, quia recta itinera praevident; pulchre etiam dentes, quoniam spiritalia alimenta fidelibus ministrare solent. Ergo sicut acetum dentibus, et fumus oculis, id est sicut perfidia haereticorum contraria est bonis doctoribus, quia contristat eos, et molestiam gignit et lacrymas; sic piger, id est malus Catholicus gravis est eisdem bonis doctoribus, qui miserunt eum, hoc est, qui jusserunt ut fidem suam operibus impleret. Ideo gravis est, quia fidem pravis operibus destruit.



CAPUT XI.

Quid est quod ait (vers. 21): Manus in manu, non erit innocens malus? Quomodo malus homo manus in manu, et ideo non erit innocens?

[Col. 0318A] Qui manum jungit ad manum, nihil operatur. Mali ergo quandiu manus in manu fuerint, non erit innocens, quia si ad tempus subtrahit manus ab opere malo, tamen, quandiu malus, innocentiam cordis habere non potest. Unde, jam dictum: Abominabile est Domino cor pravum (Prov. XI, 20).

Quomodo intelligendum est quod ait (vers. 22) Circulus aureus in naribus suis, mulier pulchra et fatua.

Hoc est, si circulum aureum in naribus porci infixeris, ille dum pergit terram vertere ac fodere naso, immergit circulum aureum in volutabrum luti, et tunc perdit circulus aureus decorem quem habuit. Similiter ergo mulier fatua, si habet pulchritudinem vultus, vel si accipiat ornamenta inaurium, monilium [Col. 0318B] simul et vestimentorum, sordidat pulchritudinem vultus, et amittit decorem, si se coeno libidinis coinquinare diligit, et adulteriis corrumpit.

Spiritualiter autem quomodo intelligenda est haec sententia? Quicunque sacras Scripturas intente meditatur, et jugiter perscrutatur divina eloquia, accipit ornamentum scientiae; quod si male vivendo corrumpit, et destruit quod intelligit, circulum aureum habet in naribus, sed more suis terram fodiendo coinquinat et luto immergit, quia ornatum per quem notitiam Scripturarum accepit, immunda actione sordidavit. Talis anima, pulchra mulier et fatua est; pulchra quidem per scientiam; sed dedita carnalibus delectationibus, fatua est per actionem.

Quid est quod ait (vers. 25): Anima quae benedicit, [Col. 0318C] impinguabitur: et quae [qui] inebriat, ipsa [ipse] quoque inebriabitur?

Plures namque sunt qui inebriant alios, sed ipsi non inebriantur; non dicit hoc de corporali ebrietate, sed de spiritali: Anima ergo quae benedicit, impinguabitur, quia quicunque exterius praedicando benedicit, spiritalem pinguedinem accipit, id est spiritali gratia augetur et crescit. Similiter qui sacro eloquio mentes subditorum studet inebriare, inebriabitur et ipse, quia sancti Spiritus gratia repletur.

Quare non dixit, homo, sed, anima quae benedicit, impinguabitur?

In Scripturis divinis saepius poni solet pars pro [Col. 0318D] toto, id est anima pro toto homine. Totum vero ponitur etiam pro parte, ut illud: Tulerunt Dominum meum (Joan. XX, 13). Dominum dixit, pro corpore Domini.

Quis est ille de quo dicit (vers. 26): Qui abscondit frumenta, maledicetur in populis? Nunquid propterea maledicendus est aliquis, quod non omnibus frumenta sua manifestat?

Frumenta, sanctae praedicationis sunt verba. Ergo quicunque abscondit hic frumenta, id est sanctae praedicationis verba apud se retinet, et non vult aliis annuntiare divina eloquia, iste maledicitur in populis, quia pro culpa silentii condemnabitur, quia multis prodesse potuit, sed quia noluit, ideo pro multorum poena juste punietur.

[Col. 0319A] Qui sunt illi qui vendunt frumenta, de quibus mox subditur (ibid.): Benedictio autem super caput vendentium?

Illi vendunt frumenta, qui verba vitae et sanctae praedicationis suis annuntiant. Quod pretium accipiunt ab eis? pretium fidei et sanctae confessionis. Quomodo veniet benedictio super caput eorum? Quia singulis eorum dicturus est Dominus: Euge, serve bone et fidelis, intra in gaudium (Matth. XXV, 26).

Quid est quod ait (vers. 29): Qui conturbat domum suam, possidebit ventos? quomodo potest aliquis possidere ventes?

Domum in hoc loco mentem appellat, id est qua unusquisque veluti in domo habitat per cogitationes, ventos, immundos spiritus vocat. Qui ergo [Col. 0319B] domum, id est mentem, malis et noxiis cogitationibus perturbare non timet, iste nimirum possidebit ventos, quia per malas cogitationes viam facit daemonibus, ut ingrediantur et inhabitent in ipso.



CAPUT XII.

Quomodo (vers. 4): Mulier diligens est corona viro suo; et putredo in ossibus ejus, quae confusione res dignas gerit?

Mulier bona et casta, honorem praebet viro suo in omnibus, et quia diligit eum, et bene regit eum et domum ejus, corona est illi, quia ejus virtutibus addit gratiam, unde coronetur a Domino. Adultera vero mulier quamvis videatur speciosa, putredo tamen in ossibus ejus est, quia intus fetore [Col. 0319C] luxuriae membra sua coinquinat.

Quomodo intelligendum est quod dicit (vers. 9). Melior est pauper et sufficiens sibi, quam gloriosus indigens pane?

Vere melior est idiota et simplex qui operatur bona quae novit, unde vitam aeternam meretur habere in coelis, quam gloriosus, id est clarus doctrina et eruditione Scripturarum, vel opertus doctoris officio, qui indiget pane dilectionis, quia nec Deum diligit, nec proximum: vel certe ideo pane indiget, quia non operatur quod intelligit aut docet.

Quis (vers. 23) homo versutus qui celat scientiam?

Versutus, in hoc loco in bona significatione ponitur, [Col. 0319D] id est sapiens et prudens. Vir ergo versutus, id est sapiens et prudens, aliquando de industria celat scientiam, duabus scilicet de causis: una, quia infirmis auditoribus non potest loqui quasi spiritalibus, sed quasi carnalibus, id est magna Scripturarum sanctarum mysteria quae novit, non audet illis manifestare, ne forte scandalizentur; altera, quia non vult sanctum dare canibus, neque mittere margaritas ante porcos (Matth. VII, 6).



CAPUT XIII.

Quid est quod ait (vers. 4): Vult piger et non vult? Si ergo vult, quomodo non vult?

Per pigrum ille designatur qui se non vult exercere in bonis operibus. Vult ergo piger regnare, et non vult laborare pro Deo; vult pervenire ad beatitudinem, [Col. 0320A] et non vult Christi praecepta implere, ut beatitudinem mereatur obtinere. De hoc enim Jacobus dicit: Vir duplex animo, inconstans est in omnibus viis suis (Jac. I, 8).

Quis est nuntius impii de quo dicit (vers. 17) Nuntius impii cadet in malum?

Nuntius impii, id est angelus diaboli, Arius fuit et Sabellius, caeterique haeretici; vel etiam susurrones, angeli utique Satanae, isti nimirum cecidere in malum, id est in aeternae gehennae tormentum.

Quis ergo est legatus fidelis de quo sequitur (ibid.): Legatus autem fidelis, sanitas?

Legatus fidelis est unusquisque catholicus praedicator et doctor, qui sibi suisque auditoribus sanitatem [Col. 0320B] et salutem acquirit aeternam.



CAPUT XIV.

Quare dicit (vers. 19): Jacebunt mali ante bonos, et impii ante portas justorum, cum in hac vita magis soleant boni jacere ante malos, et justi ante portas impiorum?

In novissimo judicio coronatis justis, mali et impii condemnabuntur, qui eos in praesenti vita affligebant, et idcirco dicit: Jacebunt mali ante bonos, et impii ante portas justorum. Attamen quod dicit, non ad vicinitatem locorum pertinet, quoniam boni et mali non sibi erunt tunc vicini, sed pertinet ad visionem bonorum, quoniam boni semper videbunt tormenta malorum, ut Deo liberatori suo majores sine fine referant grates



CAPUT XVI.
[Col. 0320C]

Quid est quod ait (vers. 11): Pondus et statera judicia sunt Domini?

Quia, sicut ipse voluit, unicuique mensuram et gratiam dedit fidei (Rom. XII, 3).

Quos appellat (ibid.): Lapides saeculi [al. sacculi]?

Justos et fortes in fide. Omnes ergo lapides saeculi, id est sancti et electi Dei, opera sunt Domini, quia nemo sua virtute, nemo suo merito electus est a Domino, ut coelesti aedificationi aptus esset, sed sola misericordia ipsius.



CAPUT XVII.

Quid est quod dicit (vers. 6): Corona senum filii [Col. 0320D] filiorum, et gloria filiorum patres eorum? Si mali sunt filii filiorum, quomodo gloria sunt patrum suorum? et si patres mali fuerint, quomodo sunt gloria filiorum?

Senes in hoc loco patriarchas appellat et prophetas, quorum filii sunt apostoli, et filii filiorum, successores apostolorum, videlicet sancti praedicatores, omnes isti corona senum sunt, id est patriarcharum et prophetarum, quia digna laude celebrant, per quorum exempla et vaticinia ad cognationem gratiae pervenerunt. Quomodo patres sunt gloria filiorum, magna quippe gloria est praedicatoribus Novi Testamenti, quia filii veterum, id est patriarcharum esse meruerunt.

Quid est quod dicit (vers 14): Qui dimittit aquam, [Col. 0321A] caput est jurgiorum? Nunquid ille qui clausam aquam decurrere dimittit, jurgia concitat? aut nunquid non magis vinum quam aqua jurgia concitare solet?

Figurative hoc dictum est, nam per aquam designata est lingua levis et fluxa et immoderata, quae instabilis est sicut aqua. Qui ergo dimittit aquam, hoc est immoderate relaxat linguam suam, caput est jurgiorum, quia qui linguam suam non refrenat, lites et jurgia concitat, et concordiam dissipat.



CAPUT XVIII.

Quid est quod ait (vers. 16): Donum hominis dilatat viam ejus, et ante principes spatium ei facit? quod est donum hoc quod dilatat viam hominis, et facit ei spatium ante principes?

[Col. 0321B] Donum hoc, donum est charitatis, sive aliarum virtutum, quas a Domino fideles accipiunt. Hoc videlicet donum dilatat viam ejus, id est actionem, quia unusquisque fidelis quanto amplius gratia Spiritus sancti intus repletur, tanto magis viam suam foris dilatat, id est bonorum operum gressum multiplicat, quae quotidie in sanctis desideriis et bonis operibus crescit et augetur. Hoc donum quomodo facit homini spatium ante principes? quia inter magnos Ecclesiae rectores, in futuro tribuit ei culmen honoris, et gloriam aeternae beatitudinis



CAPUT XIX.

Quare dicit (vers. 24): Abscondit piger manum sub ascella, nec ad os suum applicabit eam? Quis est enim tam piger, qui comedendo vel bibendo ad os [Col. 0321C] suum manum non applicet?

Qui abscondit manum suam sub ascella, non vult utique ad aliquod opus vel ad laborem extendere illam. Ergo per pigrum designatur unusquisque segnis et desidiosus praedicator, qui non vult opere implere quod docet. Manum quippe ad os porrigit, qui studet opere implere.



CAPUT XX.

Quis est ille piger, de quo dicit (vers. 4): Propter frigus piger arare noluit, mendicabit ergo aestate, et non dabitur ei? Quid? si piger tempore frigoris arare noluerit, nunquid, aestatis tempore, qui sibi aliquid tribuat invenire non poterit?

Saepe etenim pigri, et frigoris et aestatis tempore inveniunt qui sibi tribuant eleemosynam fideles. Sed [Col. 0321D] piger in hoc loco illum significat qui propter desidiam et hujus mundi adversitatem, quae per frigus designantur, in Dei servitio negligit laborare: idcirco in die judicii mendicabit, quia non habebit opera bona, pro quibus aeternam mereatur accipere beatitudinem; quoniam, quaecunque seminaverit homo, haec et metet (Gal. VI, 8). Cur ergo dies judicii aestati, et regnum Dei comparatur? Quia tunc omnia nostrae tristitiae nubila transibunt, et vitae illius dies, aeterni solis claritate fulgebunt.

Quid est quod ait (vers. 10): Pondus et pondus, mensura et mensura, utrumque est abominabile apud Deum?

Pondus et pondus, mensura et mensura, dicit [Col. 0322A] diversum pondus, et diversam mensuram. Quantum ergo ad litteram, quicunque in domo sua varium habet pondus variamque mensuram, propter hoc utique habet, ut taliter libret et metiatur sibi, atque aliter proximo, quod est abominabile Domino. Unde in lege Moysi Dominus praecipiens dicit: Sit tibi aequus modius, justusque sextarius (Lev. XIX, 36). Spiritualiter autem quomodo intelligi debet? Ille in domo sua diversum habet pondus et diversam mensuram, qui semper in suis actibus quaerit unde ipse laudetur, et in aliorum actibus perscrutatur unde illi vituperentur, iste quoque talis abominabilis est Domino, quia nimirum quantum sibi placere desiderat, tantum displicet Deo, qui omnia secreta rimatur cordium.

[Col. 0322B] Quomodo intelligendum est quod ait (vers. 14): Malum est, dicit omnis emptor. Et cum recesserint, tunc gloriabitur?

Secundum litteram, solet emptor vituperare quod emere desiderat, et dicit: Malum est, malum est. Verumtamen si bene emerit, cum recesserit, gloriabitur. Spiritualiter autem quomodo intelligitur? Ille veraciter est emptor, qui sibi aeterna praemia in coelis comparare desiderat. Ipse nimirum emere studet terrenis coelestia, caducis mansura, temporalibus aeterna. Talis ergo emptor quidquid patitur in praesenti, malum esse dicit, quia esse intelligit. Attamen quia adversa omnia patienter sustinet pro Deo, cum recesserit de mundo, tunc gloriabitur, quia perveniet ad beatitudinem.

[Col. 0322C] Item quomodo intelligendum quod paulo post dicit (vers. 21): Haereditas, ad quam festinatur in principio, in novissimo benedictione carebit?

Haereditas haec, acquisitio avaritiae potest intelligi. Ergo quicunque per avaritiae nequitiam in hac vita divitias multiplicare desiderat, necesse est ut in futuro aeternae haereditatis benedictionem amittat. Aliter: Quicunque pro humana laude bona opera quaerere desiderant, in principio quasi ad haereditatem festinant. Ideo in novissimo benedictione carebunt, quia nullam remunerationem percipiunt a Deo; de talibus scriptum est: Amen dico vobis, receperunt mercedem suam (Matth. VI, 2).

Quid est quod ait (vers. 25): Ruina hominis est devotare sanctos, et post vota retractare?

[Col. 0322D] Devotare sanctos, id est voto se obligare. Impii autem devotabunt sanctos, quia voto se obligant ut persequantur sanctos, et occidant eos quemadmodum septuaginta [quadraginta amplius] viri, sicut in Actibus apostolorum legitur, devoverunt se non manducare nec bibere, donec occiderent Paulum (Act. XXIII, 21), et pagani saepe, ut legimus, diis devoverunt sanguinem christianorum. Quid est post vota retractare? Post vota promissa retractare est sanctos persequi, et detrahere, et quasi vile mancipium contemnere. Quomodo ergo ruina est hominis devotare sanctos, et post vota retractare? Si enim peccatum est cum aliquis sanctos Dei persequitur, aut offendit, aut laedit, et idcirco ruina est illi, quia, [Col. 0323A] persequendo sanctos, aeternae damnationis sibi parat interitum.



CAPUT XXI.

Quomodo intelligendum est quod ait (vers. 1): Sicut divisiones aquarum, ita cor regis (tantum) esse in manu Dei, et non omnium hominum, cum alibi scriptum sit: In manu ejus sunt omnes fines terrae? (Psal. XCIV, 4.) Si omnes fines terrae in manu ejus sunt, hoc est in potestate Dei, an non et corda omnium hominum in manu ejus sunt?

Regem in hoc loco non illum solum debemus intelligere qui rex est solo nomine, et temporaliter aliis imperat, sed unumquemque virum sanctum, fidelem atque religiosum Christianum, cujus milites sunt sacrae virtutes, et ipse vitia in se vincere novit. [Col. 0323B] Sicut ergo Dominus multifariis divisionibus aquarum, late fines terrarum et aeris implet, ita cor regis quocunque voluerit, convertit, quoniam sicut divisiones gratiarum angelis et hominibus, juxta voluntatem suam, tribuit, ita corda regum, id est sanctorum, variis doctrinis replet, et diversis ornat virtutibus.

Quis est (vers. 16): Vir qui erraverit a via doctrinae, et in coetu gigantum commorabitur?

Gigantes appellat immundos spiritus, id est daemones, de quibus et beatus Job dicit: Ecce gigantes gemunt sub aquis; et qui habitant cum eis (Job XXVI, 5), id est daemones, et omnes quos ipsi decipiunt, et qui sibi consenserunt, sub poenis torquentur. Quare daemones appellantur gigantes? Quia [Col. 0323C] daemones superbi et elati sunt, et male fortes, sicut olim fuerunt gigantes. In coetu ergo istorum gigantum, id est daemonum, commorabuntur omnes qui erraverint a via doctrinae, id est a via veritatis, quia simul cum daemonibus torquentur.

Quae est civitas fortium? vel quis est sapiens de quo dicit (vers. 22): Civitatem fortium ascendit sapiens, et destruxit robur fiduciae ejus?

Civitatem appellat mundum; fortes, daemones. Mundus iste quondam civitas fortium erat, quia, idolorum cultui deditus, daemonibus serviebat, et fiduciam vitae in cultu eorum habebat, qui non sunt dii, sed opera manuum hominum. Quis est iste sapiens qui hanc civitatem ascendit? Ille filius Virginis [Col. 0323D] Dominus Jesus Christus, Dei virtus et Dei sapientia, qui tunc hanc civitatem ascendit, quando natus in carne, visibilis mundo apparuit. Ipse nimirum destruxit robur fiduciae ejus, quia subvertit et abstulit de mundo cultum deorum, in quibus confidebant gentiles.



CAPUT XXII.

Quid est quod ait (Vers. 14): Fovea profunda est os alienae? Quae est aliena, cujus os magna fovea?

Os alienae dicit os meretricis. Qui ergo verba meretricis libenter audit, et oscula ejus libenter suscipit, quasi januam pulsat profundae foveae, id est inferni. Ergo, nisi se cito ab ejus colloquio vel osculo subtrahat, deserente se Deo, illico mergetur in profundum [Col. 0324A] mortis; et hoc est quod addidit (ibid.); Cui iratus est Dominus, incidet in illam.

Quid est quod ait (vers. 17): Appone cor ad doctrinam meam. Et paulo post subjungit: (vers. 20) Ecce descripsi eam tripliciter, in cogitationibus et scientia ut ostenderem tibi firmitatem et eloquia veritatis? Quomodo descripsit tripliciter doctrinam et scientiam? aut quid est cor apponere ad doctrinam?

Cor apponere est intelligere doctrinam sanctam et justam. Tripliciter vero descripsit suam doctrinam, quia unicuique praecepit ut eam studeat implere cogitatione, locutione, et opere.

De quibus terminis dicit (vers. 27): Ne transgrediaris terminos antiquos, quos posuerunt patres [Col. 0324B] tui?

Terminos antiquos dicit terminos veritatis et fidei, quos habuerunt ab initio catholici doctores. Hoc ergo praecipit, ut sacrae fidei veritatem et evangelicae doctrinae nemo aliter suscipiat, quam a sanctis Patribus est tradita, sive hoc praecipit, ut eloquia sacrarum Scripturarum nemo aliter interpretetur, nisi juxta uniuscujusque scribentis vel docentis sancti Spiritus veritatem et intentionem.



CAPUT XXIII.

Quae sunt opes illae de quibus dicit (vers. 5). Ne erigas oculos tuos ad opes quas habere non potes, quia facient sibi pennas quasi aquilae et volabunt in coelum? Quae opes, id est divitiae sive copiae, pennas sibi facere possunt?

[Col. 0324C] Opes istae arcana sunt divinitatis, et secreta coelestium mysteriorum; et est sensus: Ne erigas oculos mentis tuae ad perscrutanda divinitatis arcana et mysteriorum coelestium secreta, quae penetrare non potes, nec intelligere vales, quoniam solis aquilis patent, id est supernis tantum manifesta sunt civibus.



CAPUT XXIV.

Quid est quod dicit (vers. 16): Septies enim cadet justus et resurget? Si justus est, quomodo peccare dicitur?

Loquitur hic Salomon de levibus et quotidianis peccatis, sine quibus nullus justorum in hac vita potuit esse vel potest, quia videlicet in hac praesenti [Col. 0324D] vita nullus sit [adeo] justus, ut aut coactus, aut volens, aut frequenter singulis diebus non peccet per ignorantiam, per oblivionem, per cogitationem, per sermonem, per necessitatem, per carnis fragilitatem; et tamen quia justus est, adjutus divina gratia, resurgat per poenitentiam, per jejunium, per orationem, per eleemosynam. Quare septies cadere dicitur, et non minus aut amplius? Septenarius etenim numerus poni solet pro universitate seu generaliter, ut illud: Septies in die laudem dixi tibi (Psal. CXVIII, 164): hoc est, omni tempore, et iterum: Benedicam Dominum in omni tempore (Psal. XXXIII, 1). Septies etiam significat aliquando saepe vel frequenter. Quod aptissime potest intelligi hoc modo: Septies cadit justus, hoc est, saepe, et saepe resurgit; [Col. 0325A] aut certe omni tempore cadit et resurgit; gratia scilicet divina, secundum quod supradictum est.

Quomodo intelligendum est quod ait Salomon (vers. 27): Praepara foris opus tuum, et diligenter exerce agrum tuum, ut postea aedifices domum tuam? Quod est hoc opus quod foris praeparare debemus?

Opus vocat bonam actionem, ideo addidit, tuum, hoc est, utile tibi et necessarium. Opus ergo nostrum foris praedicamus, cum actionem nostram bene componimus exterius, et ut Deo placeat ordinamus. Quomodo agrum nostrum diligenter exercemus. Si a spinis vitiorum corpus nostrum purgamus. Post agri exercitium, domum nostram quomodo aedificamus? [Col. 0325B] Si primo exterius actus nostros bene componimus, tunc domum nobis aedificamus, cum puritatem vitae et munditiam, etiam in cogitatione servamus, et habitaculum nostrae mentis piis cogitationibus exornamus.



CAPUT XXV.

Quis est Dominus, aut qui sunt reges de quibus dicit (vers. 2): Gloria Domini, celare verbum; et gloria regum, investigare sermonem?

Dominus iste, Dei Filius intelligendus est, Dominus videlicet Jesus Christus, cujus gloria fuit celare verbum, id est se esse Filium; quia, cum in carne apparuit, magis se hominis quam Dei Filium confiteri voluit, ut diabolus eum non agnosceret, et ita passione sua genus humanum redimeret, quoniam [Col. 0325C] si diabolus eum agnovisset Dei Filium esse, nequaquam omnino crucifixisset. Gloria quippe Domini fuit celare verbum, id est in forma hominis, divinitatis suae occultare potentiam, ut dum infirmitatem carnis ostenderet, diabolus eam ad passionem tradere festinaret, quatenus per ignorantiam passionis perveniret ad gloriam resurrectionis. Qui sunt ergo reges, quorum gloria est investigare sermonem? Reges isti, sancti fuerunt apostoli, qui diligenter Domini sermonem investigare studebant, quo se Deum fore significabat; nam ubi se non aperte Deum esse monstrabat, sed mystice intelligi ejus sermonem, summa perscrutabantur diligentia, quale est illud: Ego et Pater unum sumus (Joan. X, [Col. 0325D] 30). Nam cum celaret Verbi divinitatem, et ostenderet carnis infirmitatem, interrogavit hos reges, dicens: Quem dicunt homines esse Filium hominis? (Matth. XVI, 13.) Cui regum eximius, videlicet beatus Petrus apostolus, investigans sermonem illius, quem antea saepius audivit, continuo respondit: Tu es Christus Filius Dei vivi (ibid., 16).

Quid est quod mox sequitur: Coelum sursum, et terra deorsum, et cor regum inscrutabile? Qui sunt isti reges, quorum cor inscrutabile dicitur?

Reges vocat prophetas et apostolos, qui, revelante spiritu, arcana divinitatis cognoscere meruerunt. Per cor regum, designatur scientia apostolorum et prophetarum. Quomodo intelligendum est quod ait: Coelum sursum, et terra deorsum, et cor [Col. 0326A] regum inscrutabile. Sicut altitudo coeli et profunditas terrae comprehendi non potest ab hominibus, ita nostrae fragilitatis capacitas non valet comprehendere neque penetrare altitudinem scientiae et intellectus prophetarum et apostolorum.



CAPUT XXVI.

Quomodo sibi concordant, aut quomodo sibi convenire possunt ea quae dicit (vers. 4): Ne respondeas stulto juxta stultitiam suam, ne efficiaris ei similis; et (vers. 5); Responde stulto juxta stultitiam suam, ne sibi sapiens esse videatur.

Istae nimirum sententiae valde sibi videntur esse contrariae. Vere sibi bene concordant, si eas diligenter consideremus. Per hoc enim quod ait: Ne respondeas stulto juxta stultitiam suam, nos admonet, [Col. 0326B] ut, quia stultus sapientiam non recipit, nos ejus non imitemur mores, sed potius contemnamus et despiciamus; et quoties loquimur, non turpiter, non furiose, non superbe, sed honeste, patienter atque humiliter, hoc est sapienter loquamur, ne illi similes efficiamur. Per hoc vero quod sequitur: Responde stulto juxta stultitiam suam, nos admonemur ut sapienter increpemus, et redarguamus eum, et manifeste demonstremus quanta sit stultitia, ne, si forte non agnoscat stultitiam suam, se putet esse sapientem.

Quis est ille susurro, de quo dicit (vers. 22): Verba susurronis quasi simplicia, et ipsa perveniunt ad interiora ventris?

[Col. 0326C] Susurronem, vocat incentorem litis, et bilinguem, qui laudem laude verborum simulat, et ideo quasi simplicia videntur verba ipsius, sed perveniunt ad interiora ventris, quia susurro semper quaerit audire unde jurgia possit seminare, quibus stomachus indignetur, et omnia interiora perturbentur



CAPUT XXVII.

Quis est ille amor absconditus, de quo dicit (vers. 5): Melior est correptio manifesta quam amor absconditus?

Quia multo melius est aliquem corripere manifeste increpando, quam studio simulationis peccandi, occulte diligere.

Quid est quod ait (vers. 7): Anima saturata calcabit [Col. 0326D] favum, anima esuriens et amarum pro dulci sumet? quomodo anima saturata calcat favum?

Juxta litteram, anima saturata calcat favum, quia quicunque cibis repletus est, dulcem contemnit et despicit escam; qui vero esurit, licet in cibis aliquam amaritudinem sumat, parvipendit. Spiritualiter autem intelligitur: Anima saturata, est anima divitum, qui in praesenti vita habent consolationem suam, quoniam rerum temporalium copiis abundant, unde in Evangelio Dominus ait: Vae vobis qui saturati estis, quia esurietis (Luc. VI, 26). Anima ergo divitum calcat favum, quia pro terrenis bonis spernit dulcedinem regni coelestis. Anima vero esuriens, et amarum pro dulci sumet, quoniam qui esurit et sitit justitiam omnem amaritudinem pro dulcedine [Col. 0327A] sumet, quia patienter sustinet omnem vitae praesentis adversitatem pro amore aeternae beatitudinis vel dulcedinis.

Quid loquitur Salomon cum dicit (vers. 23): Diligenter agnosce vultum pecoris tui, tuosque greges considera? Nunquid lanigeros docet considerare greges?

Non. Loquitur enim pastori Eeclesiae, et est sensus: Diligenter attende illis quibus praepositus es, et agnosce animos et actus singulorum; et si aliquam in eis vitiorum sorditatem inveneris, citius castigare et emendare stude.

Quid est quod dicit Salomon (vers. 25): Aperta sunt prata, et apparuerunt herbae virentes, et collecta sunt fena de montibus? quis enim hoc quod dicit, [Col. 0327B] ignorat?

Vere nullus, si haec verba juxta litteram accipimus. Quomodo ergo intelligenda sunt? Verumtamen spiritualiter. Quid ergo prata significant? Per prata, coelestia designantur mysteria, quae ideo prata dicuntur, quia pascua sunt fidelium; haec enim prata, hoc est divina mysteria, diu clausa fuerunt sub signis ac figuris legalibus. Quomodo et quando aperta sunt haec prata? Aperta quippe sunt prata, quia per gratiam Domini Salvatoris revelata sunt coelestia sacramenta, quando aperuit discipulis suis sensum, ut intelligerent Scripturas (Luc. XXIV, 45). Tunc etiam apparuerunt herbae virentes, hoc est, novae sententiae evangelicae veritatis et gratiae. Quid significant fena collecta de montibus? Per montes [Col. 0327C] designantur sancti Patres Veteris Testamenti doctores; per fena, scripta ipsorum. Collecta sunt ergo fena de montibus. Per montes designantur sancti Patres, quia scripta sanctorum veterum Patrum collecta sunt ad pabulum et ad refectionem ovium Dominicarum, id est animarum fidelium.



CAPUT XXIX.

Quid est quod ait (vers. 13): Pauper et creditor obviaverunt sibi; utriusque est illuminator Deus? quis est iste pauper et creditor qui sibi obviaverunt?

Pauper est humilis verbi Dei auditor, creditor autem est qui pauperi, id est humili auditori, pecuniam verbi Dei praedicando commisit. Quando pauper et creditor obviant sibi? Quando in unam eamdemque [Col. 0327D] auditor et praedicator simul divinae pietatis gratiam conveniunt, unde sequitur, utriusque illuminator est Deus quia sine gratia divinae pietatis nec ille potuit praedicare, nec ille credere.

Quid est quod ait (vers. 18): Cum defecerit prophetia, dissipabitur populus? quae est prophetia haec, qua deficiente, populus dissipabitur?

Prophetia est sacerdotalis eruditio atque doctrina. Ergo cum defecerit doctrina et eruditio sacerdotum, populus dissipabitur, quia cum deest admonitio et increpatio sacerdotum, suae voluntati et arbitrio populus relinquitur, et continuo variis peccatis atque vitiis corrumpitur.



CAPUT XXX.

Quomodo ignitus clypeus omnis sermo est Dei, [Col. 0328A] sicut dicit Salomon (vers. 5): Omnis sermo Dei ignitus clypeus est omnibus sperantibus in se?

Omnis sermo divinae auctoritatis idcirco ignitus clypeus dicitur, quia corda electorum, qui spem suam in Deo ponunt, et igne charitatis illuminat, et sordes vitiorum, quas in eis reperit, consumit et purgat, et ab insidiis hostium cunctisque adversitatibus illum defendit.

Quae est sanguisuga, cujus duas esse dicit filias? sic enim dicit (vers. 15): Sanguisugae duae sunt filiae, dicentes: Affer, affer, et nunquam satiantur.

Sanguisuga diabolus est, qui semper sanguinem sitit, hoc est ad peccata homines trahere cupit, et sitim peccandi incessanter accendit. Quae sunt illae sanguisugae duae, dicentes: Affer, affer, et nunquam [Col. 0328B] saturantur? Luxuria et avaritia; nam quanto magis quisque luxuriatur, tanto amplius delectatur Similiter quanto quisque sibi divitias cumulat, tanto magis semper augmentare desiderat.

Quare posuit Salomon exemplum stellionis, cum dicit (vers. 28): Stellio manibus nititur et moratur in aedibus regis?

Ut pigros et ingenio tardos ad discendum et bene operandum provocaret. Quod genus animalis est stellio? est genus lacerti valde pigri, sed colore vario, unde et nomen accepit stellio, quia quasi stellae guttis distinctus est et variatus. Quid vero significat? Illos significat qui tardi sunt ingenio, et tamen quotidiano studio et diligentia Regis aeterni aulam conscendunt, hoc est quamvis cum magno [Col. 0328C] labore, ad notitiam sanctarum Scripturarum perveniunt, et penetrare valent secreta coelestium mysteriorum. De talibus scriptum est in Evangelio: Qui habet, dabitur ei, et abundabit (Matth. XIII, 12): Quoniam qui habet studium legendi, dabitur ei facultas intelligendi.

Quae sunt ista tria de quibus dicit Salomon (vers. 29, 30, 31): Tria sunt quae bene gradiuntur, et quartum quod feliciter incedit: Leo fortissimus bestiarum, qui ad nullius pavet occursum, gallus succinctus lumbos, et aries; nec est rex qui resistat ei? Ista sunt quae bene gradiuntur? Quem significat ille leo?

Illum de quo scriptum est: Vicit leo de tribu Juda [Col. 0328D] (Apoc. V, 5), Dominum videlicet Jesum Christum, qui fortissimus bestiarum dicitur, quia quod infirmum est Dei, fortius est hominibus. Quid est illud infirmum Dei? Infirmum Dei fuit carnem nostrae mortalitatis assumere. Sed hoc fortius est hominibus, quia ipse homo qui natus est ex Virgine, perfectus exstitit Deus. Quare iste leo ad nullius pavet occursum? quia peccatum non fecit, nec inventus est dolus in ore ipsius (I Petr. II, 22), unde ipse dicit: Ecce venit princeps mundi hujus, et in me non habet quidquam (Joan. XIV, 30). Quid significat gallus succinctus lumbos? Sanctos praedicatores. Quare praedicatores galli dicuntur? quia in praesentis vitae temporibus tenebras, id est peccata, delere suadent et docent, et veram lucem praedicando annuntiant, gloriam [Col. 0329A] videlicet aeternae beatitudinis. Quare isti galli succincti lumbos dicuntur? Quia isti praedicatores in membris suis luxuriam, avaritiam, libidinem restringunt. Quid significat aries, cui non est rex qui resistat? Per arietem sancti designantur confessores et sacerdotes, qui velut arietes gregem praecedunt, quia populum fidelem per exempla sua gradientem ducunt. Isti nimirum arietes si spiritualiter et recte vivunt, nullus est rex qui eis resistat, quia nullus est tam saevus persecutor, qui valeat eorum intentionem impedire, quia etsi eis mala ingeruntur, omnia patienter sustinent pro Christo.

Quid est illud quartum (vers. 29, 32:) Quod incedit feliciter.---Est qui stultus apparuit, postquam erectus est in sublime? Quis est ille?

[Col. 0329B] Antichristus, qui elevabitur in sublime, hoc est in altum, quia cum fuerit homo nequissimus, dedignabitur se Dei Filium nominare, sed mentietur se esse Deum. Elevatus est in sublime, quomodo stultus apparebit? quia in ipsa elevatione et superbia sua divino gladio subito perculsus interibit. Quare de illis superioribus dicit: Tria sunt quae bene gradiuntur; de isto vero: Quartum quod incedit feliciter? Quare non dixit de isto similiter, incedit bene, sed, feliciter, ait? Quia omne quod incedit feliciter, semper non bene incedit; neque omne quod incedit bene, semper feliciter. Quae sunt ergo quae incedunt bene aut feliciter? Illa bene incedunt, quae ambulant sancte et juste. Illa incedunt feliciter, quae in hac vita habent prosperitatem. Leo et gallus et aries bene [Col. 0329C] gradiuntur, sed non feliciter, quia et Christus Dei Patris adimplevit voluntatem in omnibus, sed multa adversa, etiam et mortem tandem sustinuit. Similiter sancti praedicatores et confessores divinam student adimplere voluntatem, sed multas in hac vita sustinent persecutiones. Antichristus vero non bene incedit, quia contra voluntatem Dei omnia superbus faciet: sed incedit feliciter, quia, quamvis ad breve tempus, in magna erit gloria et prosperitate.



CAPUT XXXI.

Quis fuit rex Lamuel, de quo dicit (vers. 1): Verba Lamuelis regis, visio qua erudivit eum mater sua?

Lamuel Hebraea lingua dicitur; Latine, in quo Deus. Ipse nimirum est Salomon rex Israel, in quo [Col. 0329D] Deus fuit, quia nisi Deus in eo mansisset, tot et tanta divina mysteria nec intelligere nec scribere posset. Quae fuit mater ejus quae erudivit eum et docuit visionem? Secundum litteram potest intelligi carnalis ejus mater, Bethsabee videlicet regina, quae prudenter illum docuit. Sed mater in hoc loco nihil melius intelligitur, quam spiritualis et divina gratia, quae illum in corde invisibiliter erudivit, et docuit intellectum sapientiae, quam ille foris hominibus praedicavit et scripsit.

Quae est mulier illa fortis, de qua dicit (vers. 10): Mulierem fortem quis inveniet, procul et de ultimis finibus pretium ejus?

Mulier fortis appellatur Ecclesia catholica, quae [Col. 0330A] ideo mulier dicitur, quia generat spirituales filios ex aqua et Spiritu sancto. Fortis ideo vocatur, quia cuncta adversa saeculi et prospera propter fidem et amorem sui Conditoris ac Redemptoris contemnit ac despicit. Quare dixit Salomon, mulierem quis inveniet? quia per Spiritum sanctum cognovit quod nullus patriarcharum aut prophetarum, aut omnino aliquis electorum sufficeret ad redemptionem humani generis, nisi solus Mediator Dei et hominum, homo Christus Jesus (I Tim. II, 5). Ideoque ait, mulierem fortem quis inveniet? quia per Spiritum sanctum subauditur nullus. Quare mox addidit, Procul et de ultimis finibus pretium ejus? Ut ostenderet quia non suo tempore, sed longe post eum, nec similis illi, venturus erat Christus, id est purus homo peccati [Col. 0330B] sordibus; sed in fine saeculorum descensurus erat Dei Filius de coelis, qui natus ex Virgine, perfectus esset Deus et homo. Et hoc est quod ait, Procul, id est longe post. Significat autem tempus quod fuit a diebus Salomonis usque ad partum virginis. De ultimis vero finibus dicit, quia a summo coelo egressio ejus (Psal. XVIII, 6). Quod pretium dedit Dominus pro hac muliere? Semetipsum, sicut dicit Apostolus: Qui dilexit nos, et tradidit semetipsum pro nobis oblationem et hostiam in odorem suavitatis (Ephes. V, 2).

Mulier fortis quomodo facta est quasi navis institoris? sic enim dicit Salomon (vers. 14): Facta est quasi navis institoris, de longe portans panem suum.

Institor dicitur negotiator, propterea quia semper [Col. 0330C] instat ut acquirat et multiplicet merces et sua lucra. Navis ergo institoris, onusta diversis mercimoniis quae in sua patria magis abundant, per loca pergit ad loca peregrina, ut illic venditis omnibus quae attulit, chariora domum reportet. Sic ergo mulier fortis, id est sancta Ecclesia, semper ornari desiderat virtutum divitiis, et abundari bonis operibus, navigans per mare hujus saeculi, ut per illud sua virtute mercetur, id est acquirat majora divinae gratiae dona. Quis est ille navis institor? Dominus Jesus Christus, qui dedit pretium sanguinis sui, et redemit Ecclesiam. Sancta ergo Ecclesia ad exemplum institoris, id est Domini ac Redemptoris sui, semper multiplicare sibi laborat virtutum atque bonorum operum [Col. 0330D] lucra, ut per ea mereatur acquirere majora, id est aeternae beatitudinis praemia. Et hoc est quod ait, de longe portans panem suum, quia in omnibus bonis quae temporaliter agit, solam tantum vivi panis saturitatem desiderat, quia aeternam solummodo retributionem exspectat.

Quid est quod ait (vers. 22): Stragulatam vestem fecit sibi, byssus et purpura indumentum ejus? Quae est stragulata vestis?

Quae variata textura firmissima fieri solet. Quid ergo significatur per stragulatam vestem? Fortia opera sanctae Ecclesiae, et diversa virtutum ornamenta, de quibus Propheta dicit: Astitit regina a dextris tuis in vestitu deaurato, circumdata varietate (Psal. XLIV, 10). Byssus et purpura quomodo indumentum [Col. 0331A] est mulieris, id est sanctae Ecclesiae? Byssus, genus lini candidissimi est, unde pulchre per byssum designatur corporis castitas, et sanctae conversationis puritas. Per purpuram vero sanguinis effusio designatur. Fortis ergo mulier, id est sancta Ecclesia, induit se bysso, cum servat corporis castitatem, et nitorem sanctae conversationis rutilat. Induit se purpura, quando in ea sancti martyres pro Christi nomine sanguinem fundunt.

Si byssus et purpura indumentum est sanctae Ecclesiae, cur ergo dicit in sequentibus (vers. 25): Fortitudo et decor indumentum ejus, et ridebit in die novissimo?

Nulla est contrarietas, quia fortitudo et decor indumentum est sanctae Ecclesiae, quia propter fidem [Col. 0331B] Christi et justitiam, patienter sustinet malorum hominum improbitatem et persecutionem. Est et decor indumentum ejus, quia operatur justitiam, et se gratia virtutum adornat.

Quare autem dicit, ridebit in die novissimo, cum Dominus dicat in Evangelio; Vae vobis qui ridetis, quia lugebitis et flebitis? (Luc. VI, 25.)

In Scripturis sacris risus solet gaudium significare. Unde Dominus ait? Beati qui nunc fletis, quia ridebitis (Luc. VI, 21), id est gaudebitis. Beatus quoque Job dicit: Os autem veracium replebitur risu, id est gaudio [aliter in Vulg. Donec impleatur risu os tuum] (Job. VIII, 21) Mulier ergo fortis, id est sancta Ecclesia ridebit in die novissimo, id est gaudebit in retributione coelestis regni.

[Col. 0331C] Qui sunt filii mulieris, qui eam (vers. 28) beatissimam praedicaverunt? aut quis est (ibid.) vir ejus qui eam laudavit?

Filii hujus mulieris, id est sanctae Ecclesiae, sunt [Col. 0332A] omnes electi. Vir ejus, Dominus Jesus Christus surgent enim filii Ecclesiae, videlicet omnes electi de terrae pulvere in novissimo die judicii, et immortalitatis gloria decorati, matrem suam beatissimam praedicabunt, id est laudabunt sanctam Ecclesiam quae illos genuit ex aqua et Spiritu sancto. Surget et vir ejus et laudabit eam, Dominus Jesus Christus, cum in die judicii manifestus apparuerit in potentia divinitatis et laudabit eam dicens in judicio: Venite, benedicti Patris mei, etc. Esurivi enim, et dedistis mihi manducare (Matth. XXV, 34), etc.

Cur ergo Salomon posuit praeteritum, dicens (vers. 28): Surrexerunt? debuit enim dicere: Surgent.

Quod Salomon futurum noverat, certissimum tenebat, et ideo more prophetico posuit praeteritum [Col. 0332B] pro futuro.

De quibus dicit quod sequitur (vers. 29): Multae filiae congregaverunt divitias, tu supergressa es universas?

Multas filias, appellat Ecclesias haereticorum, et turbas malorum Catholicorum, quae dicuntur Christi filiae vel Ecclesiae. Quare dicuntur Christi filiae vel Ecclesiae? Propter fidem et baptismi sacramentum et adoptionem filiorum, quam in baptismate perceperunt. Istae filiae quas divitias congregaverunt? Orationes, jejunia, eleemosynas, et castimoniam carnis, linguae refrenationem, Scripturarum meditationem, et caeteras bonorum operum divitias. Quae verae divitiae sunt, si spirituali intentione fiant, videlicet propter regni coelestis remunerationem aliter nihil [Col. 0332C] prosunt agentibus. Unde filiae illae, Ecclesiae videlicet haereticorum, aut turbae malorum Catholicorum, frustra congregaverunt divitias, quia vel in fide erraverunt, vel certe hujusmodi bona propter vanam gloriam fecerunt.



IN ECCLESIASTEN.
[Col. 0331]


CAPUT PRIMUM.
[Col. 0331C]

Quid est quod ait Ecclesiastes (vers. 2): Vanitas vanitatum, et omnia vanitas, cum in libro Genesis scriptum sit: Vidit Deus cuncta quae fecerat, et erant valde bona? (Gen. I, 31.) Si cuncta, quae fecit Deus, [Col. 0331D] valde sunt bona, quomodo omnia vanitas? et non solum vanitas, sed etiam vanitas vanitatum?

Coelum et terra, maria et omnia quae in hoc circulo continentur, per se quidem bona sunt, quando a bono Deo creata sunt; sed comparata Deo, utique pro nihilo habentur vel habenda sunt, quia semper Deus permanebit id quod est, illa vero omnia pertransibunt. Nam, quae videntur, temporalia sunt, et transitoria; quae autem non videntur, aeterna (II Cor. IV, 18).

Quare bis replicavit sententiam suam dicens: Vanitas vanitatum, dixit Ecclesiastes, et omnia vanitas?

Ad exaggerandam magnitudinem vanitatum, iteravit sententiam suam, ut per hoc demonstraret, quia [Col. 0332C] omnis gloria mundi sicut flos feni marcescet, et sicut fumus pertransiet.

De qua generatione dicit (vers. 4): Generatio praeterit, et generatio advenit?

De generatione Judaeorum et gentium dicit, recedit [Col. 0332D] enim prima generatio Judaeorum, quoniam periit propter infidelitatem, et succedit ei generatio de gentibus congregata, videlicet sancta Ecclesia fidelium, quae per fidem Christi salvatur. Potest et sic intelligi, generatio venit, et generatio vadit, hoc est, aliis morientibus, alii nascuntur; et quos prius videras, jam non vides, et incipis videre eos qui ante non fuerunt.

Quare dicit Salomon (ibid.): Terra in aeternum stat, cum Dominus dicat in Evangelio: Coelum et terra transibunt? (Luc. XXI, 33.)

Vere juxta sententiam Dei transibunt per meliorationem, sed non per abolitionem, quia in igne judicii purgata meliorabuntur, quoniam renovabuntur, sed penitus non destruentur. Tantum quippe ardebit [Col. 0333A] coelum desursum, et terra deorsum, quantum malitia hominum et daemonum simul coinquinari potuit. Ergo juxta sententiam Salomonis, terra in aeternum stabit, quoniam nunquam destruetur, sed meliorabitur et renovabitur.

Quid significare voluit Salomon, cum ait (vers. 5): Oritur sol et occidit, et ad locum suum revertitur, et ibi renascens gyrat per meridiem, et flectitur ad aquilonem? Quis enim nescit quia oritur sol et occidit, et per incognitas nobis vias regreditur ad locum suum unde est ortus, ut iterum oriatur?

Hoc ideo Salomon dixit, ut ostenderet quia sol ipse qui hominibus in luce diei datus est, sua mutabilitate, id est ortu suo et occasu, quotidie hujus saeculi demonstrat interitum. Per has namque temporum [Col. 0333B] mutationes, et per ortum siderum et occasum docet Salomon, quia humana aetas quotidie non cessat interire atque deficere. Sol iste qui quotidie oritur et occidit, quid in hoc loco spiritualiter significat? Illum verum solem Dominum Jesum Christum, qui est sol justitiae, designat, de quo propheta dicit: Vobis, qui timetis Dominum, orietur sol justitiae (Malac. II, 2). Iste sol justitiae quotidie oritur timentibus se, hoc est fidelibus suis, videlicet sanctis et piis hominibus. Occidit etiam meridie pseudoprophetis, hoc est haereticis et malis Catholicis, quia propter peccata sua lumen gratiae suae amittunt. Occidit etiam infidelibus, quia luce fidei non merentur illustrari.

Quid est quod ait (vers. 7): Omnia flumina intrant [Col. 0333C] in mare et mare non redundat; ad locum unde exeunt, flumina revertuntur, ut iterum fluant? Quis enim novit quod ad locum suum revertantur, ut iterum fluant?

Novit Ecclesiastes ille, videlicet Salomon, per gratiam sancti Spiritus, sed iste noster ecclesiastes Dominus Jesus Christus, qui est ipsarum conditor aquarum per potentiam divinitatis, quia aequalis est Deo Patri, plenissime novit, quia flumina quae mare intrant, in abyssum defluunt, et per occultas venas ad capita fontium revertuntur, et de matrice abysso iterum ebullire incipiunt. Spiritualiter autem quid significant haec flumina? Per haec flumina sancti designantur praedicatores, qui dum virtutibus emicant, doctrinis coruscant, vere flumina fluunt, quoniam [Col. 0333D] aridam terram carnalium cordium sancta sua praedicatione simul et operatione irrigant, ut ferant bonorum operum fructus. Quomodo ergo revertuntur haec flumina ad locum unde exeunt, ut iterum fluant? Quia sancti praedicatores in omni doctrina et opere quae faciunt, ad laudem sui Creatoris recurrunt, ut Domino auctori suo laudes et gratias referant, per quem ut talia facerent, et omne bonum quod sunt, acceperunt. Semper enim ad fontem veri luminis revertuntur, ne forte arescant et siccentur, ut ex eo aquam sapientiae et gratiam virtutum accipiant, ut iterum fluant, hoc est, semetipsos bonis operibus repleant, et aliorum corda fluentis doctrinae spiritualier infundant. Omnes etiam fideles viri sancti flumina [Col. 0334A] sunt; et haec flumina ad locum unde exeunt revertuntur, quoniam per sancta desideria ad amorem sui Conditoris redeunt, et de omnibus bonis laudes et gratias illi referunt, a quo ea perceperunt.

Quid est quod Salomon dicit (vers. 18): quia in multa sapientia multa sit indignatio; et qui addit scientiam, addit et dolorem? Quomodo multa est indignatio in multa sapientia?

Ideo in multa sapientia multa est indignatio, et qui addit scientiam, addit et dolorem, quia quanto quisque majorem sapientiam percipit, tanto amplius sibi indignatur et dolet vitiis et peccatis subjacere, et non habere virtutes. Nam, quanto quisque plus in sapientia profecerit, tanto magis sibi irascitur de malis operibus quae gessit, et contristatur et dolet [Col. 0334B] sub peccatis suis, et ideo qui addit scientiam, addit et dolorem, quantoque amplius coelestia et terrena cognoscit, tanto magis dolendo et flendo laborat, ut errorum laqueos evadere possit, et liberari valeat de hujus saeculi miseria.



CAPUT II.

Quare dicit (vers. 2): Risum reputavi errorem, et gaudio dixi: Quid frustra deciperis? cum naturale sit homini ridere, et Dominus in Evangelio dicat: Gaudete et exsultate, quia merces vestra multa est in coelis? (Matth. V, 12.)

Non reprehendit Salomon risum naturalem, id est modestum et honestum. Unde alibi dicit: Vir sapiens vix tacite ridebit (Eccli. XXI, 23); sed risum dissolutum atque immoderatum et perstrepentem, [Col. 0334C] vocat errorem. Talis namque risus vocatur cachinnus. Similiter non spirituale, sed temporale gaudium vocat deceptionem. Illi vero qui praeterita mala sua non plorant, neque intelligunt ruinam peccatorum suorum, cachinnant et gaudent in bonis temporalibus, quia vana et brevia putant esse perpetua bona, et idcirco suavitate vitae praesentis decepti, quotidie hujus saeculi errore vexantur.

Quare dicit Salomon (vers. 14): Oculi sapientis in capite ejus; stultus autem in tenebris ambulat? Nunquid oculi stulti non sunt in capite ejus?

Oculi in hoc loco, non sunt corporales, sed spiritales intelligendi, oculi videlicet mentis, id est sensus et intentiones animi. Per caput vero designatur Christus, unde Apostolus dicit: Caput viri Christus [Col. 0334D] (I Cor. II, 3). Oculi viri sapientis in capite, quia vir sapiens omnem intentionem suam ad Christum dirigit, et in Christo collocat, et oculos suae mentis semper ad coelestia imitanda sublevat. Stultus vero in tenebris ambulat, quia stultitiae simul et peccatorum suorum tenebris obcaecatur, et amore hujus mundi a coelestibus abjicitur. Odit enim coelestia, et diligit terrena; despicit quae sunt aeterna, et amat temporalia, et ideo non potest oculos suos ad coelum levare, sicut vir sapiens, quia non cogitat ea quae Dei sunt, sed quae hujus saeculi.

(Vers. 13.) Quid distat inter virum sapientem et stultum? Hoc distat, quia iste sapientiae claritate illustratur et exornatur; ille vero stultitiae suae errore [Col. 0335A] obtenebratur et deturpatur. Tantum quippe distat inter sapientem et stultum, quantum inter diem et noctem, lucem et tenebras, quomodo distat tandem inter sapientem et stultum, cum unus sit interitus utriusque? (Vers. 16.) Sic enim (ibid.) moritur doctus ut indoctus, sapiens ut insipiens. Quamvis enim unus sit occasus et similis mors sapientis et stulti, et saepe magis in hac vita affligatur sapiens quam stultus, tamen non erit similis memoria in futuro, nec aequalem percipient coronam vel remunerationem, quoniam in die judicii ad regni coelestis elevabitur sapiens gloriam; stultus vero demergetur in aeternae damnationis tormenta. Quis est ille sapiens, qui tantum distat a stulto quantum lux a tenebris? Nunquid ille qui philosophicae tantum disciplinae pollet [Col. 0335B] affluentia, vel liberalium artium splendet eloquentia; non est utique, quoniam saecularis prudentia inimica est Deo (Rom. VIII, 7), et carnalis sapientia quamvis eloquentiae floribus adornetur, nullum tamen in se spiritualem, nullum perpetuae beatitudinis fructum continet. Sed ille veraciter est sapiens qui Deum diligit, et qui ejus mandata custodit, et quantum possibile est humanae fragilitati, ejus voluntatem in omnibus studet implere, de quo dicitur (vers. 26): Bono homini dedit Deus sapientiam in conspectu suo, et scientiam et laetitiam.

Quare dicit Salomon (ibid.): Peccatori autem dedit afflictionem et curam superfluam? Si enim Deus peccatori homini dedit sollicitudinem et curam superfluam habere, quid ergo ipse peccat, si se curis [Col. 0335C] superfluis atque sollicitudine rerum temporalium affligit?

Causa superfluae curae atque malae sollicitudinis non est in Deo, sed in illo qui ante sponte peccavit, quia peccatis suis exigentibus promeruit, ut haberet curam superfluam et sollicitudinem, et ideo quod ait: Peccatori autem dedit curam superfluam et sollicitudinem, intelligendum est, suis meritis exigentibus, dari permisit, videlicet, quia peccator fuit.



CAPUT III.

Quid vult demonstrare Salomon per hoc quod ait (vers. 1): Omnia tempus habent? Quod si omnia tempus habent, ergo etiam divinitatis substantia [Col. 0335D] tempus habet?

Absit! Illa quippe ineffabilis et aeterna divinae majestatis essentia, quae omnia creavit ex nihilo, non clauditur loco, non coangustatur tempore, nullo spatio terminatur. Et idcirco Salomon ut ostenderet de quibus diceret hoc, statim subjunxit, dicens (ibid.): Et suis spatiis transeunt universa sub coelo. Vult demonstrare enim quia contraria sibi sunt omnia quae in mundo sunt, et nihil perpetuum ex his omnibus quae sub coelo sunt, et infra tempus continentur.

De qua plantatione aut evulsione loquitur Salomon, cum dicit (vers. 2): Tempus plantandi, et tempus evellendi quod plantutum est? Nunquid de plantatione [Col. 0336A] aut evulsione arborum aut herbarum dicitur?

Non. Hoc dicit de nativitate et morte hominum. Nam, quod superius dicit, tempus nascendi, hoc est, quod sequitur, tempus plantandi, hoc enim plantandi, quod nascendi; et quod superius dicit, tempus moriendi (ibid.), hoc est, quod sequitur, tempus evellendi quod plantatum est (ibid.). Nam evellendi hoc est, quod et moriendi. Soli quippe Deo notus est ortus et occasus hominum, id est tempus nascendi et tempus moriendi, et tempus plantandi et tempus evellendi, quoniam ipse instituit et tempus in quo unusquisque nasceretur et plantaretur ad vitam, et tempus in quo moreretur, et de hac vita evelleretur, hoc est, per sententiam mortis eradicaretur.

[Col. 0336B] Quid est quod item dicit (vers. 3): Tempus occidendi, et tempus sanandi? Nulli quippe dubium est quin tempus sanandi a Deo concedatur. Sed nunquid Deus instituit tempus occidendi alios? aut eum quem semel occiderit, homo poterit unquam sanare?

Non utique. Sed illi soli est tempus occidendi, et tempus sanandi, qui per Moysen loquitur, dicens: Ego occidam et vivere faciam, percutiam, et ego sanabo (Deut. XXXII, 29). Ipse nimirum statuit et tempus in quo peccatores occidantur, et sanentur infirmi, hoc est peccatis languidi. Tunc enim occidit, quando vel corporis infirmitate, vel aliqua hujus mundi adversitate peccatores affligit, ut corrigantur [Col. 0336C] et moriantur peccatis, et vivant Deo. Saepe namque Deus ideo flagellat sceleratos, ut eos occidat et sanct, id est ut desinant esse quod sunt, et incipiant esse quod non sunt. Est ergo et tempus sanandi, cum Deus omnipotens eos quos occidit, id est adversitatibus misericorditer affligit, et per occultam aspirationem compungit, et ad poenitentiam provocat.

De qua destructione et aedificatione loquitur, cum dicit (vers. 3): Tempus destruendi, et tempus aedificandi? Nunquid de aedificatione aut destructione domorum loquitur? Quid enim prodesset, si hoc diceret? Quis enim nescit, quoniam alii destruant, et alii aedificent domos?

Non hic loquitur Salomon de domorum destructione, [Col. 0336D] sed malorum et bonorum aedificatione, quoniam necesse est prius mala destruere, et sic bona postea aedificare, juxta illud Psalmistae: Declina a malo, et fac bonum (Psal. XXXVI, 27). Hoc ergo dicit, quia tempus est destruendi mala, et tempus est aedificandi bona, quoniam in praesenti vita concessum nobis est a Deo, ut destruamus mala, et aedificemus bona, hoc est, prius in nobis per poenitentiam deleamus peccata, postea per sancta desideria, virtutum construamus aedificia.

Quare dicit Salomon (vers. 4): Tempus flendi et tempus ridendi; tempus plangendi, et tempus saltandi? Quis enim ignorat quia alio tempore flemus, alio autem ridemus? aut quid fuit dicere, tempus [Col. 0337A] plangendi, et tempus saltandi? Nunquid forsitan ostendere voluit, quod oporteat nos saltationum exercere ludibria?

Absit! Nihil enim oportet nos scurriliter agere. Sed tempus flendi est vita praesens, tempus autem ridendi est vita futura. Qui ergo in praesenti vita quotidianis fletibus et lacrymis purgare peccata sua studuerit, in vita futura ridebit, id est gaudebit. Similiter tempus plangendi est vita praesens, tempus saltandi vita beata. In motu namque saltationis homo suae mentis gaudium et exsultationem animi demonstrat. Qui ergo in praesenti vita plangendo studet abolere peccata, in futura vita saltabit, hoc est, laetabitur et exsultabit in gloria aeternae felicitatis.

[Col. 0337B] Quid est quod dicit (vers. 5): Tempus spargendi lapides, et tempus colligendi? Quid enim prodest lapides spargere? aut quid prodest colligere, nisi fortasse velit aliquis aedificare domum?

Non hac de causa loquitur Salomon, sed de gentium dispersione et collectione. Nam per lapides gentiles designantur. Undo beatus Joannes Baptista: Potens est, inquit, Deus de lapidibus istis suscitare filios Abrahae (Matth. III, 9; Luc. III, 8). Tempus enim spargendi lapides, fuit ante adventum Domini, quia gentiles non permanserunt in unitate fidei, sed recedentes a Deo, dispersi sunt, quia varios deos adorabant, et diversa loca [f. idola] colebant. Tempus autem colligendi lapides, fuit post adventum Domini, quia sicut ait Apostolus: Ubi venit [Col. 0337C] plenitudo temporis, misit Deus filium suum factum ex muliere, factum sub lege (Gal. IV, 4). Tunc quippe coepit colligere lapides, quia peracto passionis mysterio, direxit apostolos in universum orbem terrarum, dicens: Ite docete omnes gentes, baptizantes eos in nomine Patris et Filii et Spiritus sancti (Matth. XXVIII, 19). Deinde celebrato XL die, Ascensionis ejus mysterio in coelos, mox, ubi ab apostolis fama nominis ejus diffusa est, longe lateque per mundum lapides, id est gentiles qui erant dispersi per variam idolorum culturam, collecti sunt, quia respuentes et abominantes idola, in unitate fidei quieverunt.

Quare iterum dicit (vers. 8): Tempus dilectionis [Col. 0337D] et tempus odii, cum Joannes in Epistola sua dicat: Qui odit fratrem suum, homicida est? (I Joan. III, 15.)

Tunc quidem est tempus dilectionis, quando post Deum diligere debemus patrem et matrem et uxorem, et filios ac caeteros propinquos. Odii vero tempus est, quia pro Christi confessione contemnere simul et odisse debemus patrem et matrem, omnesque propinquos, si nobis in via Dei fuerint contrarii, sicut sancti martyres saepe fecisse leguntur.

Quid est quod rursum dicit (vers. 8): Tempus belli, et tempus pacis? Quomodo tempus belli est, cum Dominus in Evangelio dicat: Esto consentiens adversario tuo cito dum es cum eo in via? (Matth. V, [Col. 0338A] 25); et item: Si quis te percusserit in dexteram maxillam, praebe illi et alteram; et qui voluerit auferre tunicam tuam, dimitte illi et pallium? (Matth. V, 39; Luc. VI, 29).

Vere semper nobis est tempus belli et pugnae, quandiu in praesenti saeculo sumus, quoniam semper necesse est nobis pugnare adversus insidias antiqui hostis, hoc est malignorum spirituum debellare potestates. Pacis vero tempus erit, cum de praesenti saeculo migraverimus, quoniam, si bene pugnaverimus in hoc saeculo, in futuro coronabimur, et in coelesti Hierusalem aeterna pace securi requiescemus.

Quare dicit (vers. 12): Cuncta fecit Deus bona in tempore suo, cum superius dixerit omnia esse vanitatem? [Col. 0338B] (Eccle. I, 2.) Si omnia vana, quomodo ergo bona sunt?

Omnia vana, quia transitoria, sunt; verumtamen bona sunt cuncta, quia a bono Deo creata sunt, et bona quidem sunt, tamen non semper, sed in tempore suo. Nam bonum est vigilare, bonum et dormire, attamen vigilare semper, semper dormire, non utique est bonum.

Quare dubitando loquitur Salomon, dicens (vers. 21): Quis novit, si spiritus filiorum Adam ascendat sursum, et spiritus jumentorum descendat deorsum? quis enim ignorat, quia spiritus jumentorum descendat, id est cunctorum peccatorum brutorumque animalium simul cum corpore dissolvatur, sed mox ubi egreditur de corpore, aut deducatur ad gloriam aut dimergatur [Col. 0338C] ad poenam?

Paulo superius ostendit Salomon, quia quantum ad corporis vilitatem, nihil distat inter jumentum et hominem, quia sicut moritur homo, sic et jumentum, et sicut jumentum redigitur in pulverem, similiter et homo, sed ut ostenderet quod secundum animae dignitatem multum distat homo a jumento et pecore, subjunxit idcirco, dicens: Quis novit si spiritus filiorum Adam ascendat sursum, et spiritus jumentorum descendat deorsum? Ostendit enim quia haec sola differentia inter homines et bestias sit, quoniam spiritus hominis ascendit in coelum, et spiritus jumentorum seu pecoris descendit in terram, quia moritur et simul cum carne dissolvitur. Cum ergo dicit Salomon, [Col. 0338D] Quis novit, quasi nemo sit qui hoc cognoscere possit: ideo ait, Quis novit, ut difficultatem aut raritatem significaret, sicut est illud, Generationem ejus quis enarrabit? (Isa. LIII, 3) hoc est, nullus aut perrarus. Nam quod impossibile est, nullatenus fieri potest. Illud vero quod est difficile, fieri potest, quamvis cum magno labore. Spiritualiter autem quid significant illi filii, aut illa jumenta? Filii Adam, significant sanctos aut electos viros, qui merito appellantur homines, quia rationabiliter ac sancte et spiritualiter vivunt; per jumenta vero designantur carnales, qui propterea jumenta vocantur, quoniam bestialiter et carnaliter vivunt, sicut jumenta et pecora. Hinc enim dicit propheta David: Homines et jumenta salvabis, Domine (Psal. XXXV, 7). Solet enim fieri, ut [Col. 0339A] illi qui videntur homines justi, peccent et avertantur a justitia sua, et faciant iniquitatem; econtrario illi, qui sunt mali et impii, convertantur ab iniquitate sua, et faciant aequitatem et justitiam. Ideo dicit Salomon: Quis novit, si spiritus filiorum Adam ascendat sursum, et spiritus jumentorum descendat deorsum? quia tam incertus est hujus vitae status, ut et peccator qui jumentum vocatur, per poenitentiam conversus exsurgat et ascendat in coelum, et justus a justitia sua conversus, ruat in peccatum, et demergatur ad inferos.



CAPUT IV.

Quid est quod ait (vers. 5): Stultus complicat manus suas, et comedit carnes suas? Quis est enim tam stultus, qui carnes suas comedat?

[Col. 0339B] Stultus iste, piger ille debet intelligi, de quo in Proverbiis dicit: Abscondit piger manum sub ascella (Prov. XIX, 24). Iste stultus et piger complicat manus suas et comedit carnes suas, quia magis eligit in otio et torpore vivere et habere pugillum farris, quam laborando acquirere unde pascatur. Comedit carnes suas, dictum est per hyperbolen. Quid est, per hyperbolen? Hyperbole Graece dicitur, quando aliquid profertur incredibile. Quomodo ergo dictum est hyperbolice, comedit carnes suas? quia incredibile est ut aliquis comedat carnes suas, sed ad exaggerandam pigritiam hujus stulti, ait, comedit carnes suas, ut ostenderet quia magis desiderat stultus, ut caro ejus tabescat inedia, et miseria famis deficiat, quam ut manuum suarum laboribus [Col. 0339C] sustentetur.

Quis est ille unus de quo dicit Salomon (vers. 8): Unus est, et secundum non habet, non filium, non fratrem, aut aliquem propinquum; et tamen non cessat laborare, hoc est, divitias congregare, nec tantas congregat, et ideo maxima vanitas, qui congregavit divitias, et ignorat cui congreget eas, vel cui eas relinquat? Spiritualiter autem quem significat ille unus, qui non habet secundum?

Dominum nostrum Jesum Christum, qui naturaliter solus est Dei filius, et solus descendit Deus de coelis ad redimendum genus humanum. Quomodo non habet filium aut fratrem, cum in sacro baptismate omnes Christiani filii Dei efficiantur, et fratres Domini [Col. 0339D] nostri Jesu Christi? Iste solus proprius et natura filius, caeteri vero omnes sunt adoptivi; et ideo fratres ejus non natura, sed gratia. Quomodo ergo iste unus laborare non cessat? quia peccata nostra patienter sustinet, et misericorditer ad poenitentiam exspectat, et pro nobis quotidie apud Deum Patrem interpellat. Quomodo non satiantur oculi ejus divitiis? quia nostram semper desiderat salutem.

Quis est ille funiculus triplex, de quo dicit Salomon (vers. 11): Funiculus triplex difficile rumpitur?

Hoc est, unitas Patris et Filii et Spiritus sancti, quia indivinitate tres sunt personae, sed una est natura. Cur ergo ait, difficile rumpitur? Illud enim, quod [Col. 0340A] difficile est, fieri potest, quamvis cum magno labore Nunquid ergo funiculus iste rumpi potest? Vere nunquam, quia individua est sanctae Trinitatis natura, sed difficile, in hoc loco pro impossibili accipiendum est, quia fieri non potest ut Trinitatis natura scindatur.

Quis est ille (vers. 13), puer pauper et sapiens, qui melior est rege sene et stulto?

Dominus noster Jesus Christus, qui puer dictus est propter innocentiam et simplicitatem, quia peccatum non fecit, nec inventus est dolus in ore ejus. Iste puer cum esset dives factus est pauper pro nostra salute. Iste veraciter est sapiens, quia in ipso habitat omnis plenitudo divinitatis corporaliter (Coloss. II, 9). Quis est ille rex senex et stultus? Diabolus, [Col. 0340B] qui pene ab ipso mundi exordio regnavit in genere humano, et ideo senex vocatur, et vere stultus est rex, quia quanto plures decipit, tanto sibi poenam accumulat. In regno quippe hujus regis senis et stulti, id est diaboli, natus est puer optimus, Dominus videlicet Jesus Christus, qui factus est Rex regum, et Dominus dominantium (Apoc. XVII, 14, et XIX, 16).

Quid est quod ait (vers. 17) Custodi pedem tuum ingrediens domum Dei? Nunquid offensione lapidum monet custodiri pedem, quando ingredimur domum Dei, id est ecclesiam Dei?

Quamvis semper honeste et cum timore ac silentio debeamus ingredi domum Dei, tamen non pedem corporis docet custodiendum, sed pedem animae, [Col. 0340C] id est ingressum corporis, ut in conspectu Dei mundas preces effundamus. Et est sensus: Quando ingrederis domum Dei, videlicet ecclesiam, custodi pedem tuum, id est, ingressum mentis tuae, ne offendas in cogitationibus malis, ut oratio tua pura dirigatur ad Deum.



CAPUT V.

Quid est quod ait (vers. 5): Ne dederis os tuum ut peccare facias carnem tuam?

Quando loquitur vanitates et verba libidinosa, quibus caro incitetur ad peccandum, hoc est, noli dicere: Non pecco, sed quod habitat in me peccatum, id est, fragilitas carnis meae, qui si hoc dicis, Deum provocas ad iram, quasi ipse sit auctor [Col. 0340D] malitiae tuae atque peccati.



CAPUT VI.

Quid est quod ait (vers. 7): Omnis labor hominis in ore ejus, sed anima illius non implebitur? Quomodo fieri potest, ut omnia quae homo laborat, sint in ore ejus?

Vir ecclesiasticus sapiens omnem laborem habet in ore suo, quia omnia quae in Scripturis discit, quotidie meditatur, praedicat, et docet; et anima illius non implebitur, quia non sufficit sibi quod didicit, sed magis ac magis semper discere cupit et studet.

Quid est quod ait (vers. 9): Melius est videre quod cupias, quam desiderare quod nescias? Quomodo cupit, aut quomodo desiderat quod nescit?

[Col. 0341A] Ille qui oculo mentis discernit inter bonum et malum, videt quod cupiat bonum, et quod repudiet malum. Qui autem sequitur voluntates cordis sui et concupiscentias, saepe desiderat quod nescit, quia vult comprehendere quod non potest.

De quo dicit Salomon (vers. 10): Qui futurus est, jam vocatum est nomen ejus, et scitur quod homo sit?

De Domino nostro Jesu Christo, cujus nomen ante vocatum est in Scripturis sacris, quam ipse carnem de Virgine sumpserit, et cognitum est prophetis et sanctis Dei, quod verus homo erat venturus.

Si hoc de Domino nostro Jesu Christo dictum est, quid est quod sequitur (vers. 10): Et non possit [Col. 0341B] contra fortiorem se in judicio contendere; quis est ille fortior, contra quem Dominus noster Jesus Christus contendere non potest in judicio.

Dominus Pater, qui fortior est, quia Filius secundum humanitatem minor est Patre.



CAPUT VII.

Quid est quod ait (vers. 4): Melior est ira risu, cum risus sit naturalis res?

Ira non semper est vitium, sed aliquando etiam virtus est, quando irascimur nobismetipsis vel aliis peccantibus. Haec ergo ira melior est risu, quia risus dissolvit mentem, et laetitia corrumpit hominis animum. Haec ira corrigit et emendat peccantem.

Quid est quod dicit (vers 8): Calumnia conturbat sapientem, et perdit robur cordis ejus? Qui enim [Col. 0341C] vere sapiens est, nulla turbatur calumnia, nec dejicitur adversitate.

Sapiens in hoc loco non ille intelligendus est qui perfectus et consummatus est in sapientia, sed qui jam coepit habere sapientiam, et tamen non est perfectus. Talem sapientiam calumnia hominum sive adversitas aliqua facile conturbat, et perdit vigorem ac fortitudinem animae illius quia, cum patienter non sustinet adversa, vexatur impatientia.

Quid est quod Salomon ait (vers. 11): Ne dicas in corde tuo: Quid putas causae est, quod meliora fuerunt tempora priora quam nunc sunt? Ideo malum est hoc dicere, quia, sicut ipse ait (ibid.): Stulta est talis interrogatio. Quare stulta? Quia unus Deus conditor omnium temporum sive dierum. Nunquid [Col. 0341D] non fuerunt tempora bona et mala?

Vere fuerunt, sed virtutes faciunt nobis tempora bona; vitia et peccata, faciunt mala. Et idcirco nos semper ita bene vivere debemus, ut dies praesentes meliores nobis sint, quam praeteriti.

Quid est quod ait Salomon (vers. 17): Noli esse justus multum, aut sapere plusquam necesse est: Quid enim mali est, si multum est bomo justus? aut quis potest plus sapere quam necesse est?

Ille multum et nimis justus est, cujus justitia saeva et crudelis est, et alios excitat ad querelam et murmurationem. Verbi gratia: Qui videt fratrem suum peccare, et magis vult eum condemnare atque punire, quam per poenitentiam corrigere et emendare, [Col. 0342A] ille utique multum et nimis est justus. Quomodo sapit homo plus quam necesse est? Quando superbe sapit, unde monet Apostolus: Noli alta sapere, sed time (Rom. XI, 20; et XII, 16). Ille plus etiam sapit quam necesse est, qui vult intelligere ea quae non potest comprehendere neque penetrare.

Quare dicit Salomon (vers. 19): Qui timet Deum nihil negligit: cum apostolus Jacobus dicat: In multis offendimus omnes? (Jac. III, 2.) Nunquid Jacobus aut caeteri apostoli non timebant Deum, qui se in multis offendere confitebantur?

Timebant utique, et in multis offendebant, quia non est super terram qui faciat bonum et non peccet. Quomodo igitur verum est quod dicit, qui timet [Col. 0342B] Deum, nihil negligit? Qui enim sanctum et castum timorem habet, nihil negligit, quia nec prosperis elevatur, nec adversis dejicitur, quia quidquid illi accidit, non eum contristat. Quis est ille qui sanctum et castum Dei timorem habet? Qui Deum in nullo vult offendere, et quantum ipse adjuvare dignatur ejus voluntatem, ipsius mandata in omnibus vult et studet adimplere.

Quid est quod dicit (vers. 20): Sapientia confortabit sapientem super decem principes civitatis? Quae est haec sapientia? et qui sunt isti principes?

Sapientia in hoc loco Dominum nostrum Jesum Christum significat, qui est virtus et sapientia Dei Patris. Decem principes civitatis, id est Hierusalem [Col. 0342C] coelestis, sunt principes Ecclesiae, quia ipsam quotidie regunt. Cur ergo decem dicuntur? Quia decem fuerunt ordines angelorum, sed unus decidit per superbiam, et idcirco boni angeli semper ad hoc laborant, ut de hominibus eorum numerus adimpleatur, et veniant ad perfectum numerum, id est ad denarium. Quomodo ergo sapientia? confortat sapientem super decem civitatis principes? Quia majus auxilium est sapientiae, id est Domini nostri Jesu Christi, quam sit angelorum.

Quid est quod dicit Salomon (vers. 20): Virum de mille reperi unum, mulierem ex omnibus non inveni? Nunquid non multae mulieres sanctae fuerunt, virgines simul et viduae, quae pudicitia et castitate ac bonis operibus Deo placuerunt ex quibus plurimae [Col. 0342D] illarum martyrio coronatae sunt?

Vere fuerunt, et usque nunc sunt plurimae virgines simul et viduae, Deo acceptae. Sed hoc dicit Salomon quia suo tempore de viris multis vix potuit aliquem invenire bonum. De mulieribus vero nullam invenit, quia omnes ad luxuriam traxerunt se. Potest haec sententia spiritualiter intelligi? Vere potest, nam per virum designatur bonus animi cogitatus, per mulierem vero carnalis et dissoluta cogitatio. De mille ergo viris vix unus invenitur cogitatus purus et mundus qui perversa cogitatione non turbetur et polluatur extrinsecus. De mulieribus vero nulla invenitur quae placeat Deo, quia carnalis et perversa cogitatio non est accepta Deo.



CAPUT VIII.
[Col. 0343A]

Quid est quod ait (vers. 5): Qui custodit praeceptum Dei, non experietur quidquam mali? Quomodo nihil mali experietur, cum sancti viri qui praecepta Dei custodierunt, multa mala perpessi sunt in hoc saeculo?

Verum quia qui praecepta Dei custodit, id est omne quod praecepit et jussit Deus, non experietur quidquam mali in futuro, hoc est nullum patietur, nullum sustinebit malum in die judicii. Quamvis enim aliqua mala patiatur in hac vita, levia sunt et transitoria. In futura namque vita nihil mali patietur, quia perveniet ad aeternae beatitudinis praemium et gloriam.



CAPUT IX.

[Col. 0343B] Quid est quod ait (vers. 4): Melior est canis vivus leone mortuo? Quid per canem vivum aut leonem mortuum vult Salomon intelligi?

Canis vivus gentilitatem significat, leo mortuus, populum Judaeorum a Deo derelictum. Melior est ergo canis iste vivus apud Deum, quam leo mortuus, quia nos qui de gentibus credimus, viventes per fidem, cognoscimus Deum Patrem et Filium et Spiritum sanctum. Judaei vero mortui per infidelitatem, nihil sciunt. Aliter: canis est peccator, qui se peccatis mortuum confitetur, et per poenitentiam resurgens, incipit per justitiam vivere. Leo mortuus est justus qui in sua justitia confidit, et de suis meritis gloriatur, et idcirco in superbia elatus, mortuus est apud Deum. Melior est ergo peccator humilis [Col. 0343C] et per poenitentiam correctus, quam justus superbus: quia iste abominabilis, ille est Deo acceptus.

Quid est quod ait (vers. 8): Omni tempore sint vestimenta tua candida, et oleum de capite tuo non deficiat? Nunquid potest aliquis candida semper habere vestimenta? et si forsitan ita est dives, ut semper vestimenta possit habere candida, quia omnino difficile est, quomodo fieri potest, ut de capite ejus nunquam deficiat oleum? Quis unquam ferre potest, ut semper oleo caput perunctum habeat?

Haec sententia non historialiter, sed spiritualiter debet intelligi. Nam per vestimenta virtutes designantur, quibus anima vestitur et ornatur. Per [Col. 0343D] oleum vero designatur opus misericordiae, id est eleemosyna, vel certe spiritualis laetitia, et est sensus, Omni tempore sint vestimenta tua candida, hoc est, quaecunque egeris bona, sint munda et pura, ut possint Deo accepta esse, et nunquam deficias in bonis operibus, et semper habere studeas laetitiam spiritualem.



CAPUT X.

Quae sunt muscae de quibus Salomon dicit (vers. 1): Muscae morientes exterminant suavitatem unguenti?

Quantum ad litteram, si muscae moriantur in unguento pretioso, exterminant suavitatem illius, verumtamen Salomon spirituales muscas vult intelligi in hoc loco. Quae sunt ergo spirituales muscae? [Col. 0344A] Daemones, vitia, et peccata, haec enim omnia exterminant suavitatem unguenti, id est gratiam Spiritus sancti.

Quid est quod ait (vers. 21): Cor sapientis in dextera ejus, et cor stulti in sinistra illius? Quis enim habet cor suum carnale in dextra vel in sinistra manu?

Vere nullus, et ideo spiritualiter haec sententia est intelligenda. Quomodo? Per cor designatur intentio sive cogitatio, per dexteram opus bonum, per sinistram opus malum. Cor ergo sapientis in dextera ejus, quia cogitatio et intentio viri sapientis ad hoc tendit, et ad hoc laborat, ut semper bona operetur, quatenus in die judicii ad dexteram Domini, id est in sorte justorum stare mereatur, et cum ipsis in aeterna beatitudine gloriari. Cor autem stulti in sinistra [Col. 0344B] illius, quia et mala quae cogitat, malis operibus accumulat, pro quibus in die judicii a sinistris, id est in sorte reproborum ponetur, et cum ipsis in aeternum punietur.

Quis est ille spiritus de quo dicit (vers. 4): Si spiritus potestatem habentis ascenderit super te, locum tuum ne dimiseris? Quis est ille qui potestatem habet, cujus spiritus si ascenderit super nos, locum nostrum dimittere non debemus?

Diabolus princeps hujus mundi: spiritus ejus, est maligna suggestio. Spiritus diaboli quomodo ascendit super nos? quia persuadendo facit ut mala cogitemus. Si ergo suggerente diabolo mala suggestio ascenderit in cor nostrum, non ei locum debemus dare, sed contra ipsam fortiter pugnare debemus, [Col. 0344C] ne forte opere compleamus malam cogitationem. Potest et sic intelligi: Si habes vitae humilitatem, munditiam, castitatem, patientiam, charitatem, et diabolus tibi suggerit superbiam, libidinem, immunditiam, odium, ne dimiseris locum tuum, hoc est, humilitatem, ne efficiaris superbus, sic et de caeteris est intelligendum.

Quid est quod dicit Salomon (vers. 16): Vae tibi, terra, cujus rex puer est et cujus principes mane comedunt! Nunquid non beata fuit terra Israel, quae juvenem habuit regem, David scilicet, qui viginti annorum fuit quando suscepit regnum? Nunquid non bonus Josias fuit rex, qui regnare coepit in adolescentia?

Vere bonus rex fuit David et Josias, sed vere vae [Col. 0344D] terrae cujus rex juvenis, hoc est in quo parva et infirma est et carnalis sapientia et prudentia. Qui juvenilia desideria sequitur, odit justitiam, veritatem et judicium. Quomodo principes mane comedunt? quando luxuriose vivunt principes, mane comedunt, et idcirco vae terrae cujus principes mane comedunt, quia magis amant voluptatem hujus saeculi et carnis delectationem, quam populi salutem, ideoque luxuriose vivendo perveniunt ad judicium.

Quomodo (vers. 17): Beata est terra, cujus rex nobilis est, et cujus principes comedunt in tempore suo?

Si rex est nobilis, decorus sapientia, splendidus justitia, ornatus bonis moribus et actibus, vere beata [Col. 0345A] est terra cui praeest, qui regit eam in judicio et aequitate, et exaltat justitiam. Qui sunt illi principes qui in tempore suo comedunt? Illi qui non luxuriantur, qui non amant hujus saeculi voluptatem, qui non vivunt in crapula et ebrietate, sed cibos quaerunt tantum ad corporis sustentationem. Ideoque beata terra quae tales habet principes, quia cum justitiam et aequitatem diligunt, non pervertunt justitiam.



CAPUT XI.

Quid est quod ait (vers. 2): Da partes septem, necnon et octo? Quae sunt istae partes septem et octo?

Per septenarium numerum designatur Vetus Testamentum, propter Sabbatum, qui est septimus [Col. 0345B] dies sanctificatus in lege. Per octonarium vero numerum designatur Novum Testamentum, propter diem Dominicum, qui est octavus dies, Domini resurrectione sacratus. Quomodo ergo intelligendum est quod ait: Da partes septem, necnon et octo; hoc modo, id est, utrumque Testamentum Vetus scilicet et Novum, pari veneratione suscipere, et praecepta ejus diligenter implere.

Quid est quod ait (vers. 3): Si ceciderit lignum ad austrum, aut ad aquilonem, in quocunque loco ceciderit, ibi erit? Nunquid lignum quod cadit contra aquilonem aut meridiem, ibi erit? Nonne saepe movetur in alias mundi partes?

Nulli hoc dubium est. Sed haec sententia spiritualiter debet intelligi. Per lignum homo designatur [Col. 0345C] quoniam unusquisque quasi lignum est in silva generis humani. Per aquilonem, qui est frigidus ventus, designatur inferni supplicium, et est sensus: Ubicunque homo sibi locum et futuram sedem praeparaverit, ibi erit cum mortuus fuerit, hoc est, si bene vivendo sibi locum praeparaverit ad austrum, cum ceciderit, id est cum mortuus fuerit, in requie paradisi et gloria regni coelestis permanebit in aeternum; sin male vivendo sibi locum ad boream praeparaverit, inferni poenas in saecula saeculorum habebit.

Quid est quod ait (vers. 4): Qui observat ventum ut non seminet, et qui considerat nubes ut nunquam metat? Quis est enim tam stultus, qui semper observet [Col. 0345D] ventum ut non seminet, et consideret nubes ut nunquam metat?

Haec sententia spiritualiter est intelligenda. Nam per ventum et nubes saepe tempestates generari solent. Per ventum designatur diabolus, per nubes praesentis saeculi adversitates. Quicunque timet diaboli persecutionem, aut mundi adversitates, non seminat, id est verbum Dei non praedicat, non operatur bona quae possit: nunquam etiam metet, quia, etsi aliqua bona inchoat, ad perfectionem ea non perducit. Quid ergo agendum est? Sine consideratione nubium et timore ventorum, in mediis tempestatum seminare debemus, id est in omnibus adversitatibus verbum Dei praedicare, et bona quae valemus, nos agere semper oportet.

[Col. 0346A] Quid est quod ait Salomon (vers. 6): Mane semina semen tuum, et vespere ne cesset manus tua? Quis enim semper mane et vespere seminare potest, maxime cum glaciali tempore nullus audeat seminare?

Semen in hoc loco non est intelligendum frumenti, vel alterius cujuslibet generis, sed semen boni operis, ex quo nascitur fructus justitiae, et merces aeternae retributionis. Quid ergo docet cum dicit: Mane semina semen tuum, et vespere ne cesset manus tua? ut nullo tempore, nulla aetate a bonis operibus cessemus, et nostram matutinam scilicet justitiam vesper inveniat, et vespertinam misericordiam iterum sol ortus accumulet. In adolescentia pariter et senectute virtutum copia nos semper Deo commendet. [Col. 0346B] Mane semina semen tuum, et vespere ne cesset manus tua, hoc est, in bonis operibus semper te exerce.



CAPUT XII.

Quid est quod ait (vers. 5): Florebit amygdalus, impinguabitur locusta, et dissipabitur capparis? Quid enim hoc profuit dicere, cum nullus ignoret quia amygdalus florere solet, impinguari locusta, et dissipari capparis?

Haec sententia spiritualiter est intelligenda, et magnum in se continet mysterium, nam per amygdalum designatur Dominus noster Jesus Christus, quia sicut nux amygdali constat ex cortice, osse et nucleo, quoniam per os amygdali designatur divinitas; per locustam, populus gentilis; per capparim, populus [Col. 0346C] Judaicus. Quomodo intelligenda est haec sententia? Florebit amygdalus, id est nascetur Christus, et coruscabit miraculis. Impinguabitur locusta, id est credet gentilis populus, et replebitur bonis spiritualibus. Dissipabitur capparis, hoc est peribit Judaicus populus propter infidelitatem

Quare verba sapientium stimulis et clavis assimilantur? sic enim dicit Salomon (vers. 11): Verba sapientium sicut stimuli, et quasi clavi in altum defixi?

Aptissime verba sapientium, stimulis et clavis comparantur, quia peccatorum culpas nesciunt palpare, sed pungere. Qui enim sunt veraciter sapientes, eorum procul dubio verba clavi sunt et stimuli, [Col. 0346D] qui peccatores non blandimentis fovent, sed aspera increpatione redarguunt, et secretas eorum conscientias quasi pungendo, ad lamenta et ad laborem excitant ut corrigantur.

Quid est quod ait (ibid.): Quae per magistrorum consilium data sunt a pastore uno? Qui sunt illi magistri, per quorum consilium data sunt verba sapientium? aut quis est ille unus pastor a quo data sunt?

Magistri sunt sancti prophetae et apostoli. Pastor unus est Deus, a quo data sunt omnia verba sapientium, quia ipse docuit magistros, id est prophetas et apostolos, et instruxit eorum consilium, quoniam ipse dedit verba in corde et ore ipsorum.

Quid est quod Ecclesiastes in fine libri sui dicit [Col. 0347A] (vers. 13): Deum time, et mandata ejus custodi. Hoc est omnis homo? Quomodo fieri potest, ut hoc tantum sit omnis homo, id est Deum timere, et mandata ejus observare? Multo quippe major est pars eorum hominum, qui nec timent, nec mandata ejus observant, quam sit illorum qui timent et custodiunt.

Vere major pars est malorum quam bonorum, quia sicut Dominus dicit: Multi sunt vocati, pauci vero electi (Matth. XX, 16), et incomparabiliter major est infidelium multitudo, quam fidelium. Quid ergo vult in hoc loco Salomon demonstrare? Hoc namque demonstrat in his verbis, quia non est homo qui Deum non timet, et mandata ejus non custodit. Quare non est homo? Quia non servat modum rationemque [Col. 0347B] suae naturae. Quae est ratio et modus naturae humanae? Rationabiliter vivere, quia inter omnia animalia solus homo creatus est rationale animal, quoniam inter cuncta verae animantia solus accepit homo a Deo rationem et intellectum, ut agnosceret suum creatorem, et diligeret eum ac timeret. [Col. 0348A] et ore simul et corde laudaret. Quid est Deum timere? Voluntatem ejus implere, et bona quae facienda sunt, facere. Sic ergo qui Deum non timet, et mandata ejus non custodit, non est homo. Quid ergo est? Bestia. Quomodo bestia vocatur? Si est crudelis suis domesticis, vel subjectis, aut vicinis, leo est, non homo. Si autem raptor est, tigris est aut lupus. Si vero est adulter, aut fornicator, aut immundus, canis aut porcus; aut si est stultus, asino comparatur. Fraudulentus itaque et simulator, congrue vulpeculae assimilatur. Sic et de caeteris intelligendum est. Quis est veraciter homo? Ille solus est homo, qui Deum timet, et mandata ejus custodit.



PERORATIO.

[Col. 0348B] Haec de Parabolis Salomonis nos humiliter descripsimus, ne in figurativis phantasiis nihil aliud credentes, quam quod secundum visibilium formationem scriptum invenimus; sed eruditi potius a figurativis ad eorum quae vera sunt cognitionem ascendamus.



[IN CANTICA CANTICORUM.]




[Col. 0347]
EXPOSITIO IN CANTICA CANTICORUM.
(Biblioth. vet. Patr., XX, 1153.)



INCIPIT EPISTOLA HONORII DOCTORIS EXIMII SUPER CANTICA CANTICORUM.
[Col. 0347C]

Donum sapientiae cum Salomone poscenti HONORIUS, a vero Pacifico postulata consequi.

Quia praedecessori tuo beatae memoriae venerando abbati C[ONONI] librum David utcunque explanavi, poscis a me, imo jubendo exigis successor ejus, librum Salomonis tibi explanari, justum asserens ut qui patri patris opus magno sudore elaboratum obtuli, tibi quasi filio filii opus stylo elucidatum debeam offerre. Feci itaque quod jussisti, et librum Salomonis qui intitulatur Cantica canticorum multorum ore celebratum, paucorum intellecti reseratum, plano stylo reseravi; ac opus desidiosis obscurum, omnibus studiosis Spiritu sancto illustrante elucidavi, [Col. 0347D] nihil mihi praeter solum laborem ascribens, sententias vero auctoribus [al. auctoritati sanctorum] relinquens.



INCIPIT PROLOGUS IN LIBRUM SALOMONIS QUI DICITUR CANTICA CANTICORUM.

In principiis librorum tria requiruntur, scilicet, auctor, materia, intentio. Auctor, ut noveris nomen scriptoris, utrum ethnicus, an fidelis, utrum Catholicus an haereticus fuerit. Materia, ut scias utrum de bellis an de nuptiis vel de quibus rebus tractat. Intentio, ut cognoscas utrum rem de qua tractat suadeat vel dissuadeat, vel liber lectus quid utilitatis conferat.

Auctor libri hujus est Spiritus sanctus, loquens [Col. 0348C] per vas sapientiae, Salomonem hujus libri scriptorem qui fuit rex sapientissimus et propheta praecipuus. Ideo non legitur lectio libri Salomonis, sed lectio libri Sapientiae. Qui Salomon tria volumina heroico metro edidit, quae et in tres partes philosophiae, scilicet ethicam, physicam, logicam distribuit. Parabolas namque ethicae attribuit, in quibus bonos mores docuit, ut ibi? »Audi, fili mi, disciplinam patris tui, et ne dimittas legem matris tuae (Prov. I, 8.)« Ecclesiasten autem physicae assignavit, in quo naturas rerum disseruit, ut ibi: »Omnia flumina intrant in mare, ad locum unde fluunt revertuntur aquae ut iterum fluant (Eccle. I, 7).« Cantica canticorum logicae contulit, in quibus rationalem animam per dilectionem Deo conjungi voluit, vel docuit, ut ibi: »Fortis [Col. 0348D] est ut mors dilectio. Aquae multae non potuerunt exstinguere charitatem (Cant. VIII, 6, 7).« Auctor est aequivocum. Aequivocum autem dicitur quod unum est in litteratura, sed diversum in significatione, ut leo. Est enim leo coeleste sidus in coelo, et leo terrestris bestia in terra, est etiam leo aquatilis piscis in aqua. Est quoque leo, nomen hominis, apostolici scilicet vel imperatoris; est et leo pictura vel sculptura, sic et auctor est aequivocum. Est autem auctor civitatis, id est fundator ut Romulus Romae; est et auctor sceleris, id est princeps vel signifer, ut Judas Christi mortis; est quoque auctor libri, id est compositor, ut David Psalterii, Plato Thymaei. Est etiam auctor commune nomen, ab augendo dictum.

[Col. 0349A] Materia libri est sponsus et sponsa, id est Christus et Ecclesia, ut in Evangelio legitur: »Qui habet sponsam sponsus est (Joan. III, 29).« Et item: »Decem virgines exierunt obviam sponso et sponsae (Matth. XXV, 1).« Christus namque per simile dicitur sponsus, quia sicut sponsus sponsae carnaliter conjungitur, et unum cum ea efficitur, ita Christus per assumptam carnem Ecclesiae associatur, et ipsa per comestionem corporis ejus ei incorporatur. Unde et corpus ejus scribitur, cujus caput ipse legitur, membraque ejus omnes electi, per fidem et dilectionem ei connexi, materia ejus sunt.

Hic liber agit de nuptiis quae fiunt quatuor modis, scilicet historice, allegorice, tropologice, anagogice. Juxta historiam fiunt nuptiae duobus modis, aut carnis [Col. 0349B] commistione, aut sola desponsatione. Sola desponsatione, ut Mariae et Joseph. Carnis commistione, ut Salomonis et filiae Pharaonis, quam sibi jure copulavit matrimonii, cujus domum auro gemmisque decoratam aedificavit. Juxta allegoriam quoque fiunt nuptiae duobus modis. Uno, quo verbum Dei carnem sibi conjunxit, id est quo Deus humanam naturam sumpsit, quam in dextera Patris exaltatam in solio gloriae collocavit: Alio quo Christus Deus homo universam Ecclesiam, id est totam fidelium multitudinem per commistionem corporis sui sibi sociavit. Quam et suo sanguine subarravit, et lavacro baptismatis lavit, et variis Spiritus sancti charismatibus dotavit.

Juxta tropologiam etiam fiunt nuptiae duobus modis: Uno, quo anima Christo per dilectionem copulatur; [Col. 0349C] alio, quo anima quod est inferior vis interioris hominis spiritui, quo est superior vir ejus per consensum divinae legis conjungitur, de quo conjugio spiritalis proles, id est bonum opus gignitur.

Juxta anagogen nihilominus fiunt nuptiae duobus modis: Uno, quo Christus resurgens a morte novus homo coelos ascendit, et multitudinem angelorum sibi sociavit; alio, quo adhuc post resurrectionem totam Ecclesiam in visione deitatis suae gloriae copulavit. Tres nuptiae leguntur in Evangelio: Primae ibi: »Simile est regnum coelorum homini regi, qui fecit nuptias filio suo (Matth. XXII, 2).« Secundae ibi: »Vos similes hominibus exspectantibus dominum suum, quando revertatur a nuptiis (Luc. XII, 36).« Tertiae [Col. 0349D] ibi: »Et quae paratae erant intraverunt cum eo ad nuptias (Matth. XXV, 10).« Primae nuptiae erant, quando Rex coeli Filio suo, Christo humanam naturam copulavit, ubi thalamus virginis uterus fuit, de quo, »ut sponsus de thalamo processit (Psal. XVIII, 6).« Ad has nuptias omnes ante legem patriarchas, omnes sub lege prophetas invitavit. Secundae nuptiae fuerunt, quando Christus novus homo ad coelos ascendit, et multitudinem angelorum sibi conjunxit. Ad has nuptias omnes gentes per apostolos convocavit. Tertiae nuptiae post judicium erunt, quando per angelos Ecclesiam in coelestem Hierusalem transferet, et in thalamo gloriae ipsa deitatis visione sibi conjunget. Ad has nuptias per praelatos Ecclesiae multos volentes trahit, multos nolentes intrare compellit. De his nuptiis materia hujus [Col. 0350A] libri contexitur, ideo et epithalamium, id est nuptiale carmen dicitur.

Intentio ejus est Ecclesiam vel qualibet animam Christi sponsam sponso Christo per dilectionem conjungere. Quae dilectio in duo dividitur, scilicet, in dilectionem Dei et proximi. Dilectio proximi est biformis, videlicet: »Quod tibi non vis fieri, alii ne feceris (Tob. IV, 16);« et: »Quod vultis ut faciant vobis homines, facite eis similiter (Matth. VII, 12).« Dilectio Dei uniformis est, scilicet, ut praecepta ejus servemus, ut scribitur: »Si quis diligit me, sermonem meum servabit (Joan. XIV, 23).«

Titulus enim hujus libri est: Cantica canticorum, id est laus laudum. Sicut enim in lege quaedam dicuntur [Col. 0350B] sancta, quaedam vero sancta sanctorum, his sacratiora; ita Cantica canticorum dicuntur, quia omnibus canticis praeferuntur. Quaedam namque sunt cantica victoriae, ut: »Cantemus Domino (Exod. XV, 1),« quaedam gratiarum actionis, ut: »Exsultavit cor meum in Domino (I Reg. II, 1).« Sed ista cantica nuptias Christi et Ecclesiae canunt, ideo omnia cantica praecellunt. Hoc autem distat inter canticum et carmen, quod certa lege metri carmen scanditur, canticum vero modulando canitur. Est autem canticum jucunditas mentis de aeternis, et intelligitur bona vita, per quam acquiritur jucunditas aeternae exsultationis.

Et sciendum quod haec verba: »Osculetur me (Cant. I, 1),« non sunt canticum, sed de cantico agunt, [Col. 0350C] quia bonam vitam justorum, quae in dilectione constat, canunt. Canticum quippe est vita justorum. Canticum canticorum est vita perfectorum. Liber est aequivocum. Est enim Liber, Bacchus Deus vini; et est liber homo ingenuus; est quoque liber interior cortex, qui de arbore trahitur; in quo antiqui solebant scribere; unde et librarii dicebantur. Est enim liber in quo legitur. Hic liber est unus de septem agiographiae. Sacra igitur Scriptura est bipartita. Dividitur enim in Vetus et Novum Testamentum. Veteris Testamenti scriptores fuerunt prophetae; Novi autem Testamenti scriptores apostoli exstiterunt; utriusque vero auctor est Spiritus sanctus. Veteris, ut legitur aut scribitur: »Audiam quid loquatur in me Dominus [Col. 0350D] Deus (Psal. LXXXIV, 9).« Novi, ut legitur: »Non enim vos estis qui loquimini, sed Spiritus Patris vestri qui loquitur in vobis (Matth. X, 20).« Vetus Testamentum partitur in tria; in historiam, prophetiam, agiographiam. Historia est quae narrat praeterita, ut Genesis. Prophetia est quae praedicit futura, ut Isaias. Agiographia est quae tractat aeterna, ut David. Sunt autem agiographiae septem libri, qui coaptantur septem donis Spiritus sancti, scilicet Job, David, Parabolae, Ecclesiastes, Cantica, liber Sapientiae, Ecclesiasticus. Ex quibus Job ascribitur spiritui sapientiae, David spiritui intellectus, Parabolae spiritui consilii, Ecclesiastes spiritui fortitudinis, Cantica spiritui scientiae, liber Sapientiae spiritui pietatis, liber Jesu filii Sirach spiritui timorit. Hae [Col. 0351A] sunt septem columnae, quibus suffulta est magna domus Sapientiae.

Et notandum quod Cantica spiritui sapientiae assignantur, quia scientia totius Scripturae Canticis includitur.

Praeterea notandum quod Cantica in quinto loco agiographiae calculum ponunt, quia nimirum quinque gradus amoris sunt, videlicet visus et alloquium, contactus et oscula, factum. In primis namque puella placita visu eligitur, deinde electam amans alloquitur, tertio blando contactu amplectitur, quarto osculatur, quinto res facto peragitur. Sic Deus primitivam Ecclesiam in patriarchis visu praedestinavit et elegit, dum Abrahae dixit: »In semine tuo benedicentur omnes gentes (Gen. XXII, 18).«

[Col. 0351B] In Moyse et prophetis hanc allocutus est, dicens: »Si feceris quae praecipio tibi, dabo tibi terram fluentem lac et mel (Exod. XXIII, 22).« Hanc praesentia assumptae carnis tetigit dicens: »Venite ad me, omnes qui laboratis et onerati estis et ego reficiam vos (Matth. XI, 28).« Huic osculum praebuit, dum victor mortis resurgens pacem amissam ei reddidit, dicens: »Pax vobis (Joan. XX, 19).« Adhuc factum restat, quod tunc erit quando peracto judicio in gaudium Domini sui etiam introducet, dicens: »Venite, benedicti Patris mei, percipite regnum ab origine mundi vobis paratum (Matth. XXV, 34).

Omnis liber sacrae Scripturae habet proprias divisiones et proprias numeri significationes, verbi gratia, Psalterium dividitur in tria, et praefert tria saeculi [Col. 0351C] tempora, videlicet, ante legem, sub lege, sub gratia, quibus omnes justi contra vitia et peccata pugnaverunt, quorum victorias psalmi canunt. Qui psalmi in quindecim decadas dividuntur, quae veluti totidem gradus cuidam scalae, ad coelum erectae, inseruntur, per quam victores de valle lacrymarum scandant ad regna coelorum.

Hic autem liber in quatuor partes dividitur, quia Ecclesia sponsa Christi quam canit, de quatuor plagis mundi, per quatuor Evangelia in thalamum sponsi colligitur, ipso dicente: »Venient et recumbent ab occidente et oriente, a meridie et aquilone, cum Abraham, Isaac et Jacob, in regno coelorum (Matth. VIII, 11).«

Ab oriente est sponsa adducta, quando multitudo [Col. 0351D] electorum ante legem in fidem patriarcharum est electa, qui crediderunt hoc promissum: »In semine tuo benedicentur omnes gentes (Gen. XXII, 18),« id est in Christo. A meridie est sponsa adducta, quando turba populorum sub lege in fidem prophetarum est collecta, qui crediderunt hoc futurum: »Ecce virgo concipiet et pariet filium, et vocabitur nomen ejus Emmanuel, id est nobiscum Deus (Isa. VII, 14),« quod fuit Deus homo Christus. Ab occidente sponsa est adducta, quando multitudo gentium sub gratia per apostolos ad fidem Christi est attracta. Ab aquilone sponsa adducitur, quando sub Antichristo turba infidelium ad fidem convertitur. Aliter per orientem puerilis aetas, per meridiem juvenilis aetas, per occidentem senilis, per aquilonem decrepita accipitur: de [Col. 0352A] quibus multitudo magna quotidie per fidem et dilectionem in amplexum sponsi colligitur.

Quae divisio in ipso libro per quatuor personas dividitur, quibus unaquaeque pars assignatur, scilicet, per filiam Pharaonis, per filiam regis Babylonis, per Sunamitem, per mandragoram. Quarum duae existunt in re, duae in significatione. Nam filia Pharaonis realiter est Salomoni in conjugio conjuncta et copulata. Et regina austri, quae filia regis Babylonis figuraliter dicitur, realiter in templum Domini venit auro et argento et gemmis adornata. Sunamitis autem et mandragora, hoc est, puella sine capite, pro sola significatione ponuntur. Filia Pharaonis in curru ab oriente est adducta. Regina austri in camelis a meridie adducta est. Sunamitis ab occidente in quadriga [Col. 0352B] Aminadab est adducta. Mandragora ab aquilone de agris est collecta, et in manibus advecta. Filia Pharaonis gens Hebraea fuit, quae sub imperio Pharaonis nata crevit; hanc Salomon sibi sociavit, quando Dominus vineam de Aegypto transtulit et in Judaea plantavit; haec in curru sponso adducitur, quia in lege ad cultum veri Dei perducitur, sed ipsa currum Dei deseruit, et currus Pharaonis ascendit, dum plebs Hebraea, lege Dei derelicta, jussu principum suorum idololatriam arripuit. Reges namque et sacerdotes Israel currus Pharaonis fuerunt, dum Aegyptiacam idololatriam per aureos vitulos in Bethel populo Dei induxerunt. Siquidem Pharao dicitur denudans vel dissipans, et est diabolus qui eos cultu divino denudavit, et variis erroribus dissipavit. Porro haec sponsa [Col. 0352C] ab oriente venit, quia primo in mundo cultum Dei suscepit, ipsaque solem justitiae secundum carnem, protulit. Filia regis Babylonis, id est diaboli, est gentilitas. Babylon etenim dicitur confusio, et est hic mundus in quo multis peccatis confusum est genus humanum. Hujus rex est diabolus, qui imperat omnibus in peccatis confusis. Cujus filia est gentilitas in confusione idololatriae nata. Sed haec facta regina austri, venit ad Salomonem, quia Spiritu sancto, quem auster significat, illustrata venit in coelis regnatura ad verum pacificum Christum. Qui eam in templum Domini adduxit, quare Christus eam templum Dei vivi fecit.

Haec aurum et gemmas in ornatum templi attulit, [Col. 0352D] quia sapientia et ornamento virtutum domum Dei, id est seipsam ornavit. Venit autem vecta in camelis, quia docta a philosophis, quae ad utiles artes docendas ut cameli ad onera portanda habiles, sed peccatis distorti erant et difformes. Haec quasi de meridie ad sponsum venit, quia de fervore mundanae gloriae ad Christi cultum se contulit. Sunamitis autem de occidente venit in quadriga Aminadab. Suna enim est civitas de qua illa Sunamitis fuit, cujus filium Elisaeus a morte suscitavit, quia prius servum cum baculo misit, sed mortuum suscitare non potuit. Venit Elisaeus et assimilatus est mortuo, et surrexit continuo. Hic mortuus significat genus humanum. Servus qui baculum super mortuum posuit, Moyses fuit, qui legis baculum super mortuos in peccatis posuit, quae eos magis oppressit, non resuscitavit. [Col. 0353A] Elisaeus, qui dicitur »Dei mei salus« est Christus, nobis a Deo datus salus, hic in similitudine hominum mortalis factus, mortuum suscitavit humanum genus. Porro Sunamitis dicitur »captiva« et est Synagoga adhuc in perfidia a diabolo captivata. Haec ab occidente sponso adducitur, quia in fine mundi ad fidem Christi convertetur. Et hoc in quadriga Aminadab. Aminadab erat sacerdos in cujus quadriga arca in Jerusalem est reducta, olim ab allophylis capta. Arca de Judaea ad gentes venit, quando Christus de Synagoga ad Ecclesiam se contulit. Arca de Jerusalem reducetur, quando sub Elia et Enoch Christus ad Judaeam jam conversam revertetur. Aminadab, qui dicitur »populus meus spontaneus,« Christus est; quae spontanea morte populo oblatus est.

[Col. 0353B] Hujus quadriga est Evangelium, quo invectus est per mundum. Rotae hujus quadrigae sunt quatuor evangelistae. Equi autem sunt apostoli, qui hanc quadrigam traxerunt, dum Evangelium Christi per mundum praedicaverunt. Unde scribitur: »Ascendes super equos tuos, et quadrigae tuae salvatio (Habac. III, 8).« Super hanc quadrigam Sunamitis sponso adducitur, quando Synagoga per Evangelium in Christi consortium recipitur. Mandragora vero, hoc est puella sine capite, venit ab aquilone. Mandragora est herba formam hominis habens, sed capite carens. Et multitudo infidelium intelligitur post Antichristum, cui mandragorae caput est amputatum, dum Antichristus occiditur, qui caput omnium malorum scribitur: quae tunc ad verum caput recurrit ab aquilone, id est de [Col. 0353C] infidelitate, et subditur ei in sanctitate. Haec de agro colligitur, quia de toto mundo haec turba congregatur. In manibus apportabitur, quia per opera visa Ecclesiae associabitur. In his quatuor speciebus materia hujus libri versatur. Series autem totius contextionis libri hujusmodi.



INCIPIT ALIUS PROLOGUS HONORII DOCTORIS EXIMII SUPER CANTICA CANTICORUM.

Imperator supernae reipublicae volens habere haeredem, genuit sibi Filium coaequalem; hunc »constituit haeredem universorum, per quem fecit et saecula (Hebr. I, 2).« Qui ut filios posset habere regni cohaeredes, desponsavit ei Pater reginam et concubinam, id est angelicam et humanam naturam. Interea quidam [Col. 0353D] princeps tyrannidem arripuit, et similis Altissimo esse voluit. Cujus tyrannidi regina consensit, imperatorem deserens, tyranno adhaesit, a quo polluta adulterio privata est regni solio, et cum eodem tyranno aeterno damnata exsilio. Cui mox concubina est in dignitate praelata, regnique coronae attitulata.

Quae corona tunc ideo est dilata, quia nondum erat perfecte ornata. Summus autem ornatus humanae naturae est obedientia divini mandati. Regis ergo filius electam ad regni coronam in paradiso, quasi in cubiculo, ornandam collocavit, materiam ornatus praeceptum dedit, mandans ut se obedientia ornaret, spondens quod ornatam in aulam et consortium regni reciperet. Hoc aemula ejus videns et invidens, tacta dolore cordis intrinsecus inferiorem sibi in dignitate praeferri, [Col. 0354A] se gloria et honore privari, incautam callide decepit, ornatum obedientiae non sibi prodesse, sed magis obesse, retulit, ornatum, heu! a decepta accepit, dum eam sibi magis quam Deo obedire persuasit!

Unde sponsus offensus, quod a se datum ornatum abjecisset, imo aemulae suae a se repudiatae dedisset, de cubiculo paradisi eam expulit, gratiam suam tam diu interdixit donec amissum ornatum ab aemula reciperet, et sic gratiam sponsi et coronam regni speraret. Hoc autem debuit fieri vitiis et concupiscentiis resistendo, et mandatis Dei usque ad mortem obediendo. Hunc obedientiae ornatum tunc humana natura recepit, quando Christus obediens Patri usque ad mortem fuit, hoc est obedientiam Deo debitam tam fortiter homo factus tenuit, quod nec morte superatus eam [Col. 0354B] deseruit. Hunc ornatum sic receptum tam firmiter sponsa postea retinuit, quod nec mille mortibus ab ea eripi potuit.

A paradiso igitur expulsa, pro recipiendo ornatu in mundo errabat, quia adhuc nec legem nec doctorem habebat. Hanc gigantes, quasi latrones, ab aemula ejus immissi, magis in devium deduxerunt, et multis vitiorum sordibus polluerunt. Cujus miseriis sponsus condolens hostes ejus diluvio delevit. Ipsam vero Noe quasi paedagogo custodiendam tradidit. Qui Noe eam arcae quasi scholis erudiendam inclusit, in qua inter munda et immunda animalia pauco numero delituit. Ibi est docta quod Noe figuram futuri Christi, arca vero typum futurae Ecclesiae praeferret, animalia munda essent licite conjugio utentes, immunda animalia [Col. 0354C] illicite se polluentes. Diluvium autem significaret baptismum, qui esset perditio peccatorum, salvatio justorum. Corvus de arca egressus et non reversus, essent haeretici futuri, de Ecclesia egredientes, amplius non reversuri. Columba vero cum oliva reversa gratia S. Spiritus Ecclesiae immissa, vel simplices lapsi ad poenitentiam conversi.

Deinde instinctu aemalae ejus hostes turrim aedificant, de qua eam publice impugnant, et ab amore sponsi ad amplexum adulteri, scilicet a cultura Dei ad cultum idoli inclinant; sed ei laboranti sponsus affuit, linguas hostium dividens confudit, eamque sub custodia Abrahae amici sui in Sara commisit, qui eam de Mesopotamia duxit in terram repromissionis, in [Col. 0354D] qua audire meruit: »In semine tuo benedicentur omnes gentes (Gen. XXII, 18).« Et iterum: »Possidebit semen tuum portas inimicorum suorum (ibid., 17),« ibique genuit Isaac haeredem mundi. Ibi dicit quod Abraham, quod sonat »pater multarum gentium,« Christum futurum Patrem omnium gentium credentium praefiguraret. Et Sara, quod dicitur »princeps,« Ecclesiam exprimeret, quae principatum aemulae suae in coelo obtineret, et quod semen Abrahae Christus sponsus suus foret, in quo omnes gentes benedicendae essent. Portae autem inimicorum essent loca lapsorum angelorum, in quibus ipsa locanda esset. Et Isaac, quod dicitur »gaudium« significaret aeternum gaudium, quod in haereditate perciperet. Mesopotamia vero quod sonat »inter flumina,« fluxae divitiae saeculi, [Col. 0355A] et labentes mundi honores essent, de quibus Christus Ecclesiam eduxit, et in terram repromissionis, id est, in paradisum introduxit. Unde et procurator Abrahae eamdem in Rebecca de Mesopotamia Isaac adduxit, qui eam in conjugium sumpsit, et duos filios genuit; unum qui a patre benedicitur, alterum qui reprobatur. Cui Rebeccae etiam a Domino dicitur: »Duae gentes in utero tuo sunt, et duo populi de utero tuo dividentur, populusque populum superabit, et major serviet minori (Gen. XXV, 23).«

Qui procurator figuram doctorum praetulit, quae Rebeccam, quod »patientiam« sonat, id est Ecclesiam multa pro Christo passuram de Mesopotamia, id est, de fluxis rebus saeculi eductam, ad Isaac, quod »gaudium« dicitur, id est ad Christum verum gaudium [Col. 0355B] perduxit. Duo filii sunt duo ordines Ecclesiae, scilicet clericalis, qui ad divina officia benedicitur, et laicalis, qui ab hoc officio arcetur. Duo populi sunt spiritales et carnales in Ecclesia. Ex quibus carnalis major numero, servit spiritali minori numero. Deinde in Lia et Rachel Jacob commendatur, quarum una fecunda, altera diu sterilis fuit; demum illum genuit qui Aegyptum a periculo famis salvavit, unde et Salvator mundi dictus est. Jacob qui dicitur »luctator,« vel »videns Deum,« est Christus, qui cum diabolo pro sponsa luctamen iniit et vicit, et semper Deum Patrem videt. Duae sorores sunt duae vitae in Ecclesia, activa scilicet et contemplativa. Activa fecunda in carnalibus, contemplativa sterilis in spiritualibus, cui tamen filius erit, qui mundum a [Col. 0355C] fame verbi Dei salvabit, verus Salvator mundi. Post haec famen passa Aegyptum ingreditur, a Pharaone servituti subjicitur, cui clamanti Moyses doctor ac ductor in auxilium mittitur, qui sanguine agni eam de Aegypto redemit, cum spoliis Aegypti per mare Rubrum eduxit, hostes insequentes submersit; in deserto divina lege imbuit, tabernaculum de spoliis Aegypti facit, pane coeli et aqua de petra producta reficit. Quam Jesus Nave suscipiens, in terram repromissionis introducit, devictis hostibus terram eorum in possessionem ei distribuit. Per haec est docta, qua tamem verbi Dei patiens obscurae Pharisaeorum doctrinae esset involvenda, et sic a diabolo multis erroribus subjicienda, donec verus doctor Christus adveniret, qui eam sanguine suo, quasi agni immaculati, [Col. 0355D] de errore et potestate diaboli redimeret. Qui veniens baptismate eam abluit, peccata quasi hostes in mari obruit, Evangelica doctrina erudivit, corpore et sanguine suo refecit, saecularem sapientiam quasi spolia Aegypti in arma justitiae convertit, dum per hanc contra haereses pugnare eam docuit. Quam adhuc verus Jesus, id est Salvator, in terram repromissionis, id est in paradisum introducet, et hostibus ejus, scilicet daemonibus et persecutoribus damnatis, mansiones regni coelestis cuique pro meritis distribuet.

Pro hac quoque sponsa Samson Gazae includitur, ab hostibus obsidetur, sed fractis foribus et perterritis hostibus victor egreditur, et montis cacumine excipitur. Samson quod dicitur »sol,« est Christus sol [Col. 0356A] justitiae, qui pro sponsa Ecclesia sepulcro vel inferno includitur, a custodibus obsidetur, sed portas inferni constringens daemones perterruit, de sepulcro surgens milites fugavit, coeli cacumen victor penetravit. Hanc nihilominus David in solatio deambulans vidit nudam, Uriae conjunctam doluit, quo occiso eam sibi copulavit, de qua vas sapientiae genuit David, quod dicitur »desiderabilis,« est Christus totus desiderabilis, qui in solario coeli in Patris gloria manens, gentilitatem virtutibus et stola immortalitatis denudatam vidit, et diabolo sociatam doluit. Urias dicitur etiam »lux Dei mei,« et significat diabolum, qui se transfigurat in angelum lucis, huncque in idololatria ense praedicationis occidit, Ecclesiam sibi socians; filios ex ea sapientiae amatores genuit. Qui David omnia [Col. 0356B] mysteria sponsi et sponsae Christi, scilicet et Ecclesiae in Psalterio decachordo praecinuit. Et Christus sensum Ecclesiae aperuit ut intelligeret omnia, quae in lege et prophetis et Psalmis de eo scripta sunt Post David hanc Salomon in filia Pharaonis sibi copulavit, hanc in regina austri in templo Domini suscipiens multis muneribus dolavit. Quod templum ipse de tribus materiis, scilicet de sectis lapidibus, de lignis cedrinis, de puro auro aedificavit. Hancque in Parabolis ethicam, in Ecclesiaste physicam, in Canticis theologicam docuit. Salomon, quod sonat »pacificus« est Christus pax vera, omnia in coelis et in terris pacificans (Col. I, 20), qui primitivam Ecclesiam de Aegypto venientem, quasi filiam Pharaonis sibi in fide copulavit. Ecclesiam de gentibus venientem, [Col. 0356C] quasi reginam austri suscipiens suae fidei associavit, quam variis charismatibus dotavit. Hanc quoque in templo coeli recipiet, quod de tribus materiis, videlicet de tribus ordinibus sanctorum, id est conjugatis, continentibus et virginibus construet. Conjugati quippe in Ecclesia sunt quasi lapides secti, qui sunt in sex operibus misericordiae perfecti. Continentes sunt ut lingua cedrina, quorum opera sunt imputribilia. Virgines autem ut aurum purum sunt, quae pura castitate et vera charitate fulgescunt. Huic multa in parabolis locutus est ut scribitur »Loquebatur Jesus turbis in parabolis (Matth. XIII, 34).« Multa de naturis ei disseruit, theologicam per omnia protulit cum coelestia docuit. Deinde sponsa in Babylonem captivatur, sed a rege Cyro cognomento Christo a captivitate laxatur, et a [Col. 0356D] Jesu sacerdote ad Jerusalem revocatur. Per hoc docetur quod Ecclesia in membris suis in multas haereses et varia vitia captiva ducitur, in quibus coram Deo et angelis confunditur, sed poenitens a Christo Jesu vero sacerdote soluta, ad Jerusalem, id est Ecclesiam, vel ad coelestem Jerusalem revertitur. Pro hac Machabaei usque ad mortem certaverunt et martyres pro Ecclesia sanguinem fuderunt. Post tot et tanta mala, post tot et tantos labores, post tot et tantas miserias, ipse sponsus sponsam suam, in periculis constitutam, visitavit, amissum ornatum obedientia sua receptam reddidit, baptismate a sordibus abluit, doctrinis, signis, et exemplis vestivit. Vitulum saginatum, hoc est seipsum, ad convivium ejus occidi [Col. 0357A] permisit, sanguine suo eam ornavit, signo crucis consignavit. Paranymphis, id est apostolis eam commendavit, ipse parare nuptias in coelum abiit. Porro paranymphi susceptam signis et doctrinis usque ad ipsam mortem decoraverunt, martyres eorum successores sanguine suo eam illustraverunt, doctores multis scripturis eam ornaverunt. Perfecte autem ornatam frequentia angelorum hanc sponso in coelestem aulam coronandam adducet, quam in solio gloriae collocatam cohaeredem regni sui faciet.

Et hoc magnopere notandum, quam multis malis eam tyrannus et aemula ejus saepe tentaverunt, quot modis, quot dolis, quot insidiis, quot artibus eam ab amore sponsi avertere conati sunt et non valuerunt. Et ut pauca de pluribus replicem, in primis ejus signiferum [Col. 0357B] Abel invidiose straverunt, per gigantes multa nefaria ei intulerunt, patriarchas vero variis modis afflixerunt. Joseph alumnum ejus per fratres venditum, carceri mendaciter incluserunt, ipsam in Aegypto peregrinantem variis cruciatibus per Pharaonem et ejus populum afflixerunt, et filios ejus crudeliter necaverunt.

De Aegypto egredientem consiliis et armis impiorum impugnaverunt, in terram promissionis positam sub judicibus et regibus multis bellis vexaverunt. Prophetas ejus diversis poenis occiderunt, Machabaeos crudeliter laceraverunt, sub apostolis et eorum successoribus omnia membra Ecclesiae exquisitis et inauditis poenis per Judaeos et gentiles discerpserunt, mille mortibus necaverunt, demum per haereticos falso [Col. 0357C] dogmate, per falsos Christianos simulatione ubique vexaverunt. Et in his omnibus ei non praevaluerunt.

Adhuc sub Antichristo eorum omnibus modis tentationum instabunt, ut eam ab amore sponsi avertant, [Col. 0358A] ut promissam coronam perdant et minime praevalebunt, quia ipsa aeternam gloriam pro patientia, ipsi vero aeternum supplicium pro invidia subibunt.

Hanc adhuc parvulam ante legem patriarchae figuris de Christo erudierunt, sub lege prophetae Scripturis ad honestatem informaverunt. Hanc nubilem sub gratia apostoli signis, doctrinis et exemplis ornaverunt. Hanc adhuc chorus angelorum in laetitia et exsultatione ad ducet in templum Regis, quam Rex gloriae gloria et honore coronabit, in thalamo gaudiis copulabit, quando ei seipsum ut est Patri coaequalis manifestabit.

Hujus sex aetatum incrementum per diversa saeculi tempora distinguitur. Nam infantia ejus fuit ab Adam usque ad Noe, ejus pueritia a Noe usque ad Abraham, ejus adolescentia ab Abraham usque ad David, ejus [Col. 0358B] juventus a David usque ad captivitatem Babyloniae ejus senectus a captivitate Babyloniae usque ad Christum, ejus decrepita a Christo usque ad finem mundi. De his actibus, de his aetatibus, de his temporibus, talis sponsae contexitur liber hujus Scripturae.

Nec hoc praetereundum quod filia Pharaonis habet in comitatu patriarchas, et prophetas, et omnes justos ab Abel usque ad latronem. Filia autem regis Babylonis habet in comitatu apostolos, martyres, confessores, virgines et omnes electos a centurione qui dixit in Evangelio: »Vere Filius Dei erat iste (Matth. XXVII, 54),« usque ad Eliam et Enoch. Sunamitis vero habet in comitatu omnes qui sub praedicatione Eliae et Enoch, et sub persecutione Antichristi pro Christo sanguinem fuderint, vel in fide Christi obierint. [Col. 0358C] Mandragora autem habet in comitatu omnes qui post mortem Antichristi per totum orbem ad poenitentiam conversi fuerint. His taliter praelibatis ad ipsam litteram accedamus, cujus accessus talis est.



TRACTATUS PRIMUS.
[Col. 0357]

[Col. 0357C] Filius regis Jerusalem desponsavit sibi filiam regis Babylonis per quatuor nuntios. Quibus illa respondit. Quis est Dominus vester? at illi: Dominus noster est Rex regum et Dominus dominantium, Rex gloriae et princeps pacis. Et illa: Est pulcher? At illi: Ejus pulchritudinem sol et luna mirantur, quia [Col. 0357D] est speciosus forma prae filiis hominum (Psal. XLIV, 3), et totus desiderabilis, in quem angeli desiderant prospicere (I Petr. I, 12). Et illa: Est potens? Et illi: Potestas ejus a mari usque ad mare (Zach. IX, 10). Et illa, est dives? Et illi: Gloriae et divitiae in domo ejus, et torrente voluptatis potabit eos (Psal. III, 3; XXXV, 39). Et illa: honoratur muneribus? At illi: Reges Tharsis et insulae munera offerent, reges Arabum et Sabadona adducent (Psal. LXXI, 10). Et illa: Quae est ejus servitus. Et illi: Omnes gentes serviunt ei (ibid., 11). Et illa: Quae est laus ejus? Et illi: Omnes gentes magnificant eum (ibid., 17).

His auditis, respondit, ipse Dominus vester, veniat et osculetur me osculo oris sui (Cant. I, 1), et loquatur mihi, quae sibi placeant, et faciam voluntatem [Col. 0358C] ejus. Rex coelestis Jerusalem est Deus, cujus filius est Christus, rex Babylonis hujus mundi est diabolus, ut scribitur: Princeps hujus mundi judicatus est (Joan. XVI, 11). Hujus filia fuit humana natura, imitatione peccati facta.

Quatuor quippe modis dicitur pater in Scripturis, [Col. 0358D] duobus generatione, et duobus imitatione. Generatione dicitur Adam pater hujus generis, et Abraham pater Isaac; imitatione dicitur Deus Pater justorum, ut ibi: Estote perfecti ut sitis filii Patris vestri qui in coelis est (Matth. V, 48). Et iterum: Unus est Pater vester qui in coelis est (Matth. XXIII, 19). Item imitatione dicitur diabolus pater malorum, ut ibi: Vos ex patre diabolo estis (Joan. VIII, 41). Hunc imitando in malo humana natura facta est filia ejus. Hanc Filius Dei desponsavit, dum patriarchis innotuit, quia humanam naturam in se assumere disposuit. Internuntios misit dum prophetas hoc humano generi nuntiare voluit; qui quasi praenuntii facti sunt dum gloriam regni ejus et potentiam et alia insignia in mundo praeconati sunt. Sed duobus [Col. 0359A] modis sponsa Christi accipitur, scilicet humana caro quam accepit, et Ecclesia quam sibi incorporavit. Humana quippe natura ei nupsit, dum carnem in deitatem assumpsit. Ecclesia ei adhuc nubet, dum eam in societatem regni recipiet. Haec in duo quasi in duas personas dividitur, scilicet in Synagogam et gentilitatem. Ad istam prophetae fuerunt internuntii. Ad illam vero apostoli sunt missi. Sed de his duabus una sponsa, videlicet catholica Ecclesia, Christo per internuntios est adducta, quae ei per humanam naturam est nupta. Haec igitur sponsa adventum sponsi desiderans dicit.



CAPUT PRIMUM.

VERS. 1.---Osculetur me osculo oris sui. Ac si dicat internuntiis. Qui toties me per vos salutavit, qui [Col. 0359B] tot secreta per vos mihi mandavit, ipse veniat et suo osculo me salutet, et proprio ore voluntatem suam mihi aperiat.

Sacra Scriptura quatuor modis intelligitur, scilicet historice, allegorice, tropologice, anagogice. Quod per mensam propositionum panum in tabernaculo exprimitur, quae quatuor pedibus fulcitur. Tabernaculum est Ecclesia, in qua Christo militatur. Mensa est sacra Scriptura, in qua est propositio panum, id est refectio animarum. Quatuor pedes sunt quatuor intellectus, videlicet historia, cum res sicut gesta est narratur. Allegoria, cum de Christo et Ecclesia res exponitur. Tropologia ad animam et spiritum refertur. Anagoge, cum de superna vita intelligitur.

[Col. 0359C] Ezechiel in visione Dei, qua universum Ecclesiae statum futurum praevidit, inter caetera rotam in medio rotae vidit (Ezech. I). Quae quatuor facies habuit, et spiritus vitae erat in rotis (ibid., 20). Haec rota est Scriptura sacra. Rota in rota est nova lex in veteri latens. Quatuor facies sunt quatuor intellectus, scilicet historicus, allegoricus, tropologicus, anagogicus. Spiritus vitae est in rotis, quia doctrina vitae aeternae latet in Scripturis. In historia res, prout est gesta notatur. In allegoria vero interpretatio nominum consideratur. In tropologia comparatio rerum gestarum investigatur. In anagoge vero similitudo rerum pensatur. Verbi gratia. Historia est quod Salomon dicitur pacificus, et fecit templum in Jerusalem septem annis. Allegoria est quod Salomon dicitur [Col. 0359D] pacificus et est Christus. Jerusalem visio pacis et est Ecclesia, quam Christus fecit sibi templum ex septem donis Spiritus sancti. Tropologia autem est quod sicut Salomon ex lignis et lapidibus templum construxit, ita quisque fidelis in anima sua templum Deo ex bonis operibus et exemplis sanctorum facit. Anagoge vero est quod sicut Salomon ex pretiosis lapidibus templum in Jerusalem fecit, ita Christus in coelesti Jerusalem ex vivis lapidibus, id est ex omnibus electis templum instituit. Est ergo historia haec. Filia Pharaonis Salomoni conjungenda respondit internuntiis ejus amore devicta: Nolo per vos nuntios ulterius salutari, ipse Salomon osculetur me osculo oris sui. Allegoria vero est, Salomon [Col. 0360A] est Christus, filia Pharaonis Ecclesia, quae internuntiis, id est prophetis respondit dicens: Qui jam dudum per vestrum os me osculatus est consolando et pacem promittendo, ipse tandem osculetur me osculo oris sui, id est toties promissus per prophetas, tandem aliquando incarnetur et praesentia sua me osculetur, et proprio ore pacem olim amissam mihi redditam loquatur. Osculum dicitur quasi oris poculum. Per osculum quippe pax, per os Verbum Patris, id est Filius intelligitur. Deus quasi alieno ore osculatus est sponsam, quando olim multifarie multisque modis locutus est patribus in prophetis (Hebr. I, 1). Quasi proprio ore osculatus est eam, quando novissime diebus istis locutus est in Filio (ibid., 2) dicens: Pax vobis (Joan., XX, 19). Quod [Col. 0360B] est dicere pacem et gratiam, quam in paradiso per diabolum amisistis, per Filium meum vobis jam redditam noveritis. Primus etiam homo propter inobedientiam de paradiso expulsus perdidit pacem et gratiam Dei humano generi, Primitiva igitur Ecclesia, scilicet Abel et alii justi usque ad Abraham, deinde patriarchae, usque ad Moysen, ab hoc prophetae usque ad Joannem Baptistam, praevidentes in spiritu hanc pacem per Christum reddi, optant eum citius incarnari. Siquidem mox eo nato angeli nuntiaverunt pacem redditam dicentes: Pax hominibus bonae voluntatis (Luc. II, 14). Dicit ergo sponsa: Osculetur me osculo oris sui. Ac si aperte dicat: Sponsus meus qui me de paradiso propter amissum ornatum offensus expulit, et gratiam suam mihi interdixit, [Col. 0360C] ipse mihi nunc per assumptam carnem jungatur, et per ipsum mihi ornatus, et osculum pacis reddatur. In osculo etenim caro carni jungitur, et spiritus spiritui sociatur, ita Christus per carnem est Ecclesiae conjunctus, et Ecclesia ejus divinitati per spiritum sociata. Per tactum quoque carnis amor proximi, per tactum autem spiritus dilectio Dei exprimitur, per quae Christus Ecclesiae conjungitur. Aliter humana natura sponsa designata, pro angelica natura desiderans deificari dicit: Osculetur me osculo oris sui. Quasi dicat: Dei Filius sponsus mihi promissus veniat, et me humanam naturam osculando sibi conjungat, et viam salutis proprio ore doceat. Prae nimio desiderio ad absentem loquitur, quem praesentem et se osculantem alloquitur dicens: [Col. 0360D] Meliora sunt ubera tua vino. Hoc est documenta tua quae sunt ut lac, nutrimenta puerorum suaviora sunt aliis doctrinis, quae non fovent, sed occidunt simplices, enecant pueros.

Tropologia autem haec est. Fidelis anima sponsa Christi cogitans ubi fuerit, ubi erit, ubi sit, ubi non sit, scilicet quod in originali et actuali peccato fuerit, quod in tremendo judicio Dei erit, quod in vanitatibus saeculi sit, quod in aeterna beatitudine non sit gemens et tremens dicit: Osculetur me osculo oris sui. Ac si dicat: Ille qui in mea carne in dextera Patris sedet, meus advocatus, justus Judex me de peccatis dolentem, de judicio suo trementem, visitando osculetur, et pace signo [Col. 0361A] amicitiae quam proprio ore poenitentibus promisit, me osculetur.

Anagogice vero sic: Ecclesia hic peregrinans et ad illam patriam suspirans dicit: Osculetur me osculo oris sui. Quasi dicat: Ille qui mihi quotidie in Scripturis loquitur et gaudia aeterna repromittit, ipse aliquando principaliter in judicio appareat, et pacis gaudia proprio ore tribuat dicendo: Venite, benedicti Patris mei, percipite regnum quod vobis paratum est ab origine mundi (Matth. XXV, 34).

Ad absentem loquitur ut major affectus exprimatur. Scriptura hujus libri dicitur drama, quod est amatoria cantilena, quae ab amantibus canitur absque personis; unde et illud canticum dicitur dramaticum, ubi diversae personae introducuntur, nec tamen [Col. 0361B] nominantur. Sicut in hoc libro a diversis personis absque nomine laudes canuntur. Cantus sponsae praecessit.


Sequitur cantus sponsi.

VERS. 1, 2.---Quia meliora sunt ubera tua vino, fragrantia unguentis optimis. Hoc historice sic intelligitur: Salomon filiam Pharaonis ad se venientem osculo suscipiens dixit: Tu desiderasti meum osculum, et ego osculor te, fruens uberibus tuis: quia meliora sunt ubera tua vino, fragrantia unguentis optimis. Quod est dicere: Magis volo uberibus tuis perfrui, quam vino inebriari vel optimis unguentis deliciari.

Allegorice autem sic exponitur: Christus in carne [Col. 0361C] adveniens, dicit sponsae: Tu petivisti a me osculari, et ego praesentia mea osculor te, hoc est dulcedine mea tangam te et pacem amissam reddam tibi, fide et dilectione jungar tibi, et paries mihi filios, regni Patris cohaeredes, quos uberibus tuis lactabis, quia meliora sunt ubera tua vino, fragrantia unguentis optimis. Hic liber spiritalis est, et spiritualiter spiritibus in corpore positis per similitudines corporeas loquitur. Tota Ecclesia est quasi unum corpus, cujus caput est Christus (Ephes. V, 23), caput autem Christi Deus (I Cor. XI, 3); membra autem hujus corporis sunt diversi in ecclesia ordines, ut puta oculi sunt doctores ut apostoli, aures obedientes ut monachi, nares discreti ut magistri, os bona loquentes ut presbyteri, manus alios defendentes ut [Col. 0361D] milites, pedes alios pascendo portantes ut rustici, dicente Apostolo: Ipse dedit quosdam apostolos, quosdam prophetas, alios pastores, alios doctores in aedificationem corporis Christi (Ephes. IV, 12), id est Ecclesiae hujus ubera sunt duo Testamenta, de quibus rudes animae lac doctrinae sumunt, sicut parvuli lac de uberibus matrum sugunt.

Vinum autem quod inflat bibentes et inebriat, est saecularis sapientia, quae se sumentes dementat et inflat ut dialectica. Scientia quippe saecularis inflat, charitas vero aedificat (I Cor. VIII), id est spiritualis scientia. Dicit ergo: meliora sunt ubera tua vino, id est doctrina de duobus Testamentis tuis, videlicet operibus, prolata, qua filios tuos in fide parvulos lactas et nutris, melior est. Hoc est: Magis mihi [Col. 0362A] placet quam doctrina pharisaeorum, quamvis unum Deum docentium. Quod dicit meliora probat etiam illa esse bona, quia utilia. Liberales quippe artes sunt utiles, quia sunt instrumenta sacrae Scripturae, ut mallei fabro et arma contra haereticos. Sed tamen meliora sunt sacrae Scripturae testimonia, per auctoritatem prolata, fragrantia unguentis optimis, id est redolentia Spiritus sancti donis: bonum unguentum ad litteram est, quod de agrestibus herbis confectum exteriora vulnera sanat; melius unguentum quod de melioribus speciebus confectum intercutaneum morbum curat; optimum unguentum quod de pretiosis speciebus ut de nardo compositum internos dolores fugat, vel corpus a putredine servat, ut illud Mariae in Evangelio, quod super caput Christi fudit.

[Col. 0362B] Ad spiritualem autem sensum bonum unguentum est oleum infirmorum, quo infirmi in Ecclesia unguntur; melius unguentum oleum sanctum, quo reges et sacerdotes unguntur; optimum unguentum chrisma, quo Christiani in regnum et sacerdotium Christi unguntur.

Tropologice vero bonum unguentum est lex naturalis: Quod tibi non vis fieri alteri ne feceris, per quam placuit Abel, Enoch et alii; melius unguentum lex scripta, ut: Non occides (Exod. XX, 13), etc.; optimum unguentum sub gratia, ut: Nolo mortem peccatoris, sed ut convertatur et vivat (Ezech. XXXIII, 11).

Allegorice autem bonum unguentum est remissio peccatorum in baptismate per Spiritum sanctum; melius unguentum bona vita post baptismum per [Col. 0362C] gratiam Spiritus sancti, ut sobrie, pie et juste vivamus; optimum unguentum septem dona Spiritus sancti, scilicet spiritus sapientiae et intellectus, consilii et fortitudinis, spiritus scientiae et pietatis et timoris Domini. Lacte talis doctrinae fragrant ubera matris Ecclesiae.

Anagogice sic de anima accipitur: Animae judicium timenti, et pacem a judice petenti, dicit Sponsus, qui et judex: Quia poenitendo osculum pacis a me poscis, ego osculabor te, peccata remittendo, et pacem beatae vitae tribuendo, quia meliora sunt ubera tua vino, fragrantia unguentis optimis. Duo homines leguntur, exterior et interior. Exterior constat in tribus, scilicet in corpore, vita, et in sensu exteriori. [Col. 0362D] Interior quoque similiter constat in tribus, videlicet in sensu interiori, in ratione et intellectu. Corpus constat ex quatuor elementis, id est ex terra, aqua, aere, et igne, et hoc habemus commune cum lapidibus. Vita est vis animae quae vivificat corpus, et hanc habemus communem cum herbis et arboribus. Sensus est vis animae quae corpus sensificat, et hoc habemus commune cum bestiis et omnibus animantibus. Qui sensus est quinquepartitus, scilicet visus, auditus, odoratus, gustus et tactus. Visu quippe colores, auditu sonos, odoratu odores, gustu sapores, tactu dura et mollia discernimus. Sensus interior est vis animae, quo praeterita, praesentia, futura imaginamur. Ratio est vis animae, qua imaginum genera et species discernimus. Intellectus est [Col. 0363A] vis animae, quo incorporea, ut est dilectio et sapientia, intelligimus. In his tribus consistit interior homo, in quo nihil commune cum bestiis habemus. In hoc imago Dei exprimitur, et huic Spiritus sanctus in Scripturis loquitur. Hoc autem differt inter imaginem et similitudinem, quod imago est in essentia naturae, similitudo vero in imitatione boni vel mali; imaginem Dei natura aliter habemus, similitudinem peccando perdidimus. Sicut ergo exterior homo habet sua membra sibi congrua, ita interior homo habet sua membra sibi convenientia. Ejus itaque verba sunt sapientia et scientia, quibus sic indoctos satiat, ut mater uberibus filios lactat. Vinum autem quod mentem subvertit est cura exterior, qua fratribus ministrare et ecclesias Dei honorare et [Col. 0363B] exornare sollicita sit. Sed meliora sunt ubera ejus vino, quia magis placet Deo doctrina qua indoctos ad virtutes informat, quam cura qua ecclesias casuras exornat. Haec ubera optimis unguentis fragrant, quia sapientia et scientia quae indoctos lactant, donis Spiritus sancti exuberant.

Anagogice autem sic exponitur. Ecclesiae ad supernam patriam suspiranti dicit Christus, Pater futuri saeculi: Quia vultum praesentiae meae tantopere desideras, et osculum verae pacis a me in tantum postulas, ego te osculabor, id est aeternam pacem tibi cum angelis dabo, et meipsum tibi veram pacem manifestabo, quia meliora sunt ubera tua vino. Duo Ecclesiae ubera sunt duo charitatis praecepta, quibus filios suos in activa vita et contemplativa [Col. 0363C] informat, ne malum pro malo alicui, sed bonum reddant. Vinum autem est legalis austeritas, quae praecipit oculum pro oculo, et dentem pro dente reddi, et qui occiderit occidi. Sed ubera Ecclesiae meliora sunt vino, quia clementia charitatis magis Deo placet, quam severitas legalis. Haec ubera sunt fragrantia unguentis optimis, quia praecepta charitatis redolent plena sancti Spiritus donis.

VERS. 2.---Oleum effusum nomen tuum, ideo adolescentulae dilexerunt te. Sponsus a Patre missus ad sponsam venit unctus, ut et sponsam ungat.

Juxta historiam intelligitur quod filia Pharaonis, Salomonem osculans, senserit odorem olei ex unctione regali, et dixerit: Oleum effusum nomen [Col. 0363D] tuum. Hoc est: Sicut caput tuum ex oleo unctionis effuso redolet, ita fama regalis nominis tui vel pacis ubique refulget. Ideo juvenculae diligunt te. Quod si in re ita non fuit, quod tamen ita esse potuit, utique in significatione fuit.

Juxta allegoriam vero: postquam sponsus per osculum suum ubera sponsae ad alendos filios unguento replevit, hoc est, postquam Christus per incarnationem suam dona Spiritus sancti ad docendos filios effudit, illa exsultans dixit: Oleum effusum nomen tuum. Oleum, dum in vase latet, non redolet, effusum vero redolet; sic Christus, dum in sinu Patris latuit, quasi nullum dedit odorem; dum vero effusus in carne apparuit, nomen ejus, id est cognitio, toti mundo innotuit. Nomen ejus est Christus, quod est unctus, [Col. 0364A] quod olim in synagoga latuit, ubi soli reges et sacerdotes oleo ungebantur, et tantum in Judaea notus erat Deus. Hoc nunc in Ecclesia est effusum super omne genus hominum, qui oleo et chrismate in regnum et sacerdotium Christi unguntur. Unde et a Christo Christiani dicuntur, et hoc nomen nunc a solis ortu usque ad occasum est laudabile.

Nomen quoque ejus est Jesus, quod est Salvator. Hoc nomen in Joseph, qui salvator mundi dictus est, latuit, qui Aegyptum a fame salvavit. Hoc in Jesu Nave duce populi Dei latuit, qui populum redemptum in terram repromissionis introduxit; hoc etiam in Jesu sacerdote latuit, qui populum a captivitate in Jerusalem reduxit; sed hoc nomen effusum est, dum omnibus gentibus patuit, quod ipse verus Salvator [Col. 0364B] fuit, qui mundum a periculo famis verbi Dei salvavit, et qui redemptum populum in terram repromissionis, id est in paradisum introducet, et verus rex et sacerdos populum a captivitate diaboli ad coelestem Jerusalem reducet.

Nomem Jesu in universa terra praedicatur, quia per hoc omnis oleo baptismatis signatur, et nomen Moysi olim celebre vix nunc ab aliquo auditur, quia lex occidens jam aboletur. Dicit ergo: Oleum effusum nomen tuum. Quasi dicat: Sicut oleum effusum bene redolet, sic fama nominis Christi incarnati ubique refulget.

Item oleum habet sex insignia. Oleum enim dicitur misericordiae, et oleum est signum pacis, et oleum fovet infirmos, et sanat vulnera, et lumen lucernis [Col. 0364C] ministrat, et omnibus liquoribus supereminet. Hoc Christum designat, qui est nostra misericordia, et pax nostra, qui nos infirmos praedicando fovit, vulnera peccatorum per sua vulnera curavit, signis et miraculis lumen praebuit, omnibus sanctis supereminet.

Dum sponsa sponsi osculis fruitur, adolescentularum chorus ingreditur, a quibus hymnus canitur, quia dum Ecclesia Christum suscepit, turba fidelium ubique accurrit, quae laudes susceptori suo canit. Unde subditur: Ideo adolescentulae dilexerunt te, id est animae fidelium fide et dilectione obsequuntur tibi.

Juxta tropologiam autem fidelis anima nomen [Col. 0364D] suum ut oleum effundit, dum famam bonae actionis quasi bonum odorem proximis per exemplum diffundit. Hoc oleum in vase latet, dum nullum bonum opus coram proximis lucet.

His praecipitur: Luceat lux vestra coram hominibus, ut videant opera vestra bona et glorificent Patrem vestrum qui in coelis est (Matth. V, 16) Hanc animam adolescentulae diligunt, quia fideles animae in bono eam imitantur.

Juxta Anagogen vero Ecclesiae ad coelestia ambulantis nomen ut oleum effunditur, quando pro odore et luce bonorum operum in coelum sicut Christus recipitur, et eam sancti et angeli diligunt, quia in aeternum cum ea de oleo exsultationis, id est Christo et Spiritu sancto exsultabunt. Hoc nomen nunc [Col. 0365A] quasi in vase ut oleum latet, quandiu ipsa in hoc mundo peregrina manet. Adhuc subjungitur vox sponsae.

VERS. 3.---Trahe me post te. Hic subintelligitur, quod Salomon postquam filiam Pharaonis osculo excepit, in domum quam sibi aedificaverat ascenderit, ipsaque eum comitari voluerit, ita dixerit: Trahe me post te. Subjiciunt adolescentulae, scilicet puellae ejus: Curremus in odore unguentorum tuorum. Hoc est, nos post te curremus quo odorem unguentorum tuorum senserimus. More illius terrae loquitur, ubi nobiles feminae solent sibi unguenta adhibere, quorum odoramine magis possint maritis placere, ut de Esther et Judith legitur.

Allegorice autem: Postquam Christus nomen Christianitatis [Col. 0365B] super omne genus humanum fudit, et odore olei Spiritus sancti adolescentulas, id est fideles animas ad amorem sui attraxit, per duram viam reversus est in coelum, parare sponsae aeternae dulcedinis convivium. Quem illa per eamdem viam sequi volens, nec valens clamat: Trahe me post te. Quod est dicere: Da vires posse tua vestigia per hanc viam sequi per quam ad gloriam praecessisti. Via Domini est, prospera mundi non appetere, et aspera patienter pro eo pati. Per hanc viam ipse ingressus est ad gloriam. Cum enim Judaei vellent eum regem constituere, fugit; cum vellent eum crucifigere, ultro se obtulit. Per hanc se sequentibus ire praecipit dicens: Si quis vult post me venire, abneget semetipsum et tollat crucem suam et sequatur me (Matth. [Col. 0365C] XVI, 24), id est imitetur me. Per hanc viam nemo graditur, nisi trahatur, sicut scriptum est: Nemo venit ad me, nisi Pater traxerit illum (Joan. VI, 44). Deus nos ad se duobus modis trahit et duobus modis impellit. Trahit nos; promissionibus dulcedinis supernae patriae; impellit nos minis ignis gehennae.

Trahit nos quoque diversis donis; impellit nos variis flagellis. Sic Moyses traxit populum promittendo regum divitias, Pharaonem impulit verberibus. Quosdam trahit Deus nolentes, cum eos gratia sua praevenit inspirando ut bonum velint. Volentes subsequitur juvando, ut bonum possint. Ergo gratia est cum praevenimur ut velimus, libertas si sponte sequimur, captivitas si sequi abnuimus, fragilitas si [Col. 0365D] sequentes relabimur, meritum si sequendo non deficimus, et hoc non nobis, sed gratiae ascribimus, praemium aeternum, gaudium universae Ecclesiae per mundum universum, quae unam Ecclesiam catholicam constituunt.

Adolescentulae sunt quasi novellae, quia per baptisma et gratiam Spiritus sancti renovatae. Dicit ergo Ecclesia sponso, id est Christo: Trahe me post te. Per gratiam imitandum dicunt adolescentulae, id est Ecclesiae ejus filiae, Curremus et nos fide et dilectione, in odore unguentorum tuorum, id est in consideratione miraculorum tuorum vel in fama operum tuorum, vel in fide aeternorum bonorum.

Tropologice fidelis anima, bonum volens, et per se non valens, clamat Christo: Trahe me post te. [Col. 0366A] Hoc est, da gratiam ut post tua vestigia ad te, qui es via, veritas et vita, veniam. Nullus enim homo ad poenitentiam convertitur, nisi per gratiam trahatur.

Anagogice Ecclesia peregrinans, superna appetens, et per se assequi non valens, clamat: Trahe me post te. De hoc mundo ad coelestem gloriam, ut te in illa facie ad faciem videam, quia nullus per se ad illam pervenire poterit, nisi gratia et dextera Dei illum traxerit.

VERS. 3.---Curremus in odore unguentorum tuorum. Ecclesia, in fide et opere perfecta, dicitur sponsa digna coronari et in thalamo gloriae collocari. Imperfecti autem adhuc in fide dicuntur adolescentulae. Hi omnes dicunt sponsae, scilicet perfectis in Ecclesia: Curremus in odore unguentorum tuorum. Hoc [Col. 0366B] est, praecede nos, viam Domini faciendo et docendo, et nos sequemur odorem unguentorum tuorum, id est imitabimur exempla operum tuorum; unguenta quippe Ecclesiae, ut superius diximus, sunt varia dona Spiritus sancti, odor unguentorum fama bonorum operum. Per hoc quod dicit curremus, innuit nobis festinandum ad vitam dum tempus habemus, ut scribitur: Currite dum lucem habetis, ne tenebrae vos comprehendant (Joan. XII, 35). Sponsa sponsi lateri juncta ingreditur, post eam famulae ingrediuntur, quia perfecti exemplis praecedunt, alii imitando sequuntur. Quod ad tropologiam sic refertur: Cum viderint lapsi aliquem perfecte conversum, dicunt: Curremus in odore unguentorum tuorum hoc est, nos imitabimur tuum exemplum.

[Col. 0366C] Anagogice autem sic: Quique ferventes amore coelestis patriae dicunt Ecclesiae, ad superna festinanti: nos curremus post te, de virtute in virtutem in odorem spiritualium gaudiorum.

VERS. 3.---Introduxit me rex in cellaria sua. Sponsa in penetralia sponsi ingressa revertitur ad juvenculas, et nuntiat eis ut currant, ut et ipsae introducantur. Tradunt Hebraei quod Salomon hunc librum in honorem filiae Pharaonis fecerit, cui et incomparabilem domum fecerit, in quam, secundum historiam, eam postquam introduxit, thesaurum suum ei ostendit, et de cellariis varia pocula obtulit. Cellarium enim quasi celans vinum dicitur, cui adolescentulae cantant ab eo potatae: Exsultabimus et [Col. 0366D] laetabimur in te. Hoc est, congaudemus honori tuo, memores uberum tuorum super vinum, id est, in memoria habentes regis dictum: Meliora sunt ubera tua vino, hoc est, mihi placent magis quam vinum. Et quia regi places, recti deligunt te, id est omnes boni congaudent tibi, mali invident.

Secundum allegoriam autem Ecclesia a Christo per gratiam in sacram Scripturam tracta dicit: Introduxit me rex in cellaria sua. Cellaria, in quibus varii potus servantur, sunt libri sacrae Scripturae, de quibus variae sententiae sitientibus justitiam propinantur. Cum enim lectio de Joseph legitur, quasi poculum contra adulterium porrigitur; cum vero Judith Scriptura recitatur, quasi castitatis propinatur. In haec cellaria Christus sponsam introduxit, [Col. 0367A] quando sensum ei aperuit, ut intelligeret Scripturas. Christus autem proprie rex dicitur secundum carnem, qua humano generi a Patre praeficitur, ut scriptum est: Ego autem constitutus sum rex ab eo (Psal. II, 6). Et item ad Pilatum: Tu dicis: Quia rex sum ego (Joan. XVIII, 37). Item: Data est mihi omnis potestas in coelo et in terra (Matth. XXVIII, 18). Et iterum: Ipse est qui constitutus est a Deo judex vivorum et mortuorum (Act. X, 42). Hic solus potest introducere in Scripturam, qui solus potuit septem signacula libri solvere, quae erant ejus incarnatio, nativitas, passio, inferni spoliatio, resurrectio, ascensio, futurum judicium.

Adolescentulae dicunt sponsae: nos potando fecisti exsultare et laetari, ideo exsultabimus et laetabimur [Col. 0367B] in te. Exsultabimus in corpore, scilicet operando ea quae per corpus fiunt, vigiliis, jejuniis, eleemosynis. Et laetabimur in mente, videlicet operantes quae spiritualia sunt, legendo, orando, praedicando, et hoc in te; haec opera non valent, nisi in catholica Ecclesia, memores uberum tuorum, hoc est in memoria habentes memoriam utriusque legis, quae sunt ubera tua, quam inde suximus, ut Domino in sanctitate et justitia serviamus, et hoc super vinum, id est saecularem sapientiam, quae docet nos laudem hominum quaerere, et terrenas divitias congregare. Ideo recti diligunt te, quia qui de Christo recta sapiunt, doctrinam tuam diligunt.

Secundum moralitatem vero cum quis de saeculari vita ad spiritualem conversationem venerit, [Col. 0367C] exsultans dicit: Introduxit me rex in cellaria sua. Claustra quippe sunt quasi quaedam cellaria, in quibus sunt multimodae consolationis pocula. Dum enim conversis sanctorum vitae leguntur, quasi quaedam pocula justitiam sitientibus proferuntur, quibus claustrales dicunt: Exsultabimus et laetabimur in te, hoc est corpore et anima gratulamur de tua conversione, memores uberum tuorum, id est sapientiae et scientiae studium, id est super saecularem curam. Et ideo recti diligunt te, id est quique poenitentes imitantur te.

Secundum altiorem vero sensum: Ecclesia, jam in coelo recepta, congratulando dicit: Introduxit me rex in cellaria sua. Hoc est in omnimodae gloriae [Col. 0367D] gaudia, ubi qui esuriunt et sitiunt justitiam saturabuntur, et inebriabuntur ab ubertate domus Dei, et torrente voluptatis suae potabit eos. Cui sancti in gloria congaudentes canunt: Exsultabimus et laetabimur in te, hoc est, per omnia congratulabimur gloriae tuae, memores uberum tuorum, geminae scilicet dilectionis, qua filios imbuisti, super vinum, hoc est, super legalem observantiam, de qua eos prohibuisti: Ideo recti, id est sancti angeli, diligunt te.

VERS. 4.---Nigra sum, sed formosa, filiae Jerusalem. Hic ad litteram datur intelligi quod nobiles feminae in Jerusalem ad reginam cum muneribus venerunt, et ea fusca visa despexerunt. Quibus ipsa dixit: O filiae Jerusalem, si ego sum nigra, tamen [Col. 0368A] sum formosa: Nigra sicut tabernacula Cedar, formosa ut pellis Salomonis. Nolite hoc considerare, quod fusca sim, quia in itinere decoloravit me sol, et etiam timor me denigravit, quia filii matris meae pugnaverunt adversum me, hoc est, fratres mei pugnaverunt ante oculos meos contra hostes, et interim posuerunt me custodem in vineis, ubi a sole fuscata sum; vineam meam prae timore non custodivi, hoc est a sole me non custodivi. Hoc utrum in re ita fuerit non multum curatur, cum mystica res hic intelligatur.

Ad spiritalem quippe intelligentiam Ecclesia, in cellaria sacrae Scripturae per Christum introducta, quod ibi bibit hoc aliis praedicando eructavit, unde mox persecutionem infidelium incurrit. Quam videntes [Col. 0368B] in fide imperfecti, bonis proscribi, exsiliari, diversis poenis cruciari, quasi a Deo derelictam despexerunt, et vitam ejus insaniam, finem vero sine honore aestimaverunt (Sap. V, 4). Hoc ipsa docet se talia pro Christo pati, et per haec se in interiori homine ad gloriam ornari, dicens: Nigra sum, sed formosa, filiae Jerusalem, sicut tabernacula Cedar, sicut pellis Salomonis. Jerusalem, quod sonat visio pacis, superna patria intelligitur, in qua aeterna pax Christi videbitur. Hujus filiae sunt fideles animae in coelesti Jerusalem regnaturae. Formosa dicitur quasi forma osa, id est propter formam odiosa. Formum quippe est ferrum in igne candens unde dicuntur formosi, scilicet rubeo rosae, et lilii lacteo colore splendidi. Ideo dicitur Ecclesia formosa, quia [Col. 0368C] in igne tribulationis excocta martyribus rubescit, virginibus albescit. Cedar fuit filius Ismael, filii Abrahae, tanto odio a suis concivibus habitus, ut nullo loco esset securus, sed semper tabernacula mutaret, quae sole et tempestate nimis nigra essent. Sed et ipsa gens Cedar usque hodie dicitur habere nigra tabernacula, nigris videlicet coriis exterius cooperta, interius albis linteis extenta. Cedar quod dicitur tenebrae vel nigredo, significat peccatores nigros in peccatis ad aeternas tenebras tendentes. Horum nigra tabernacula malas actiones significant, in quibus quasi in tabernaculis nunquam securi omnibus odiosi habitant. Salomon quandiu templum fecit, arcam Domini pellibus rubricatis exterius [Col. 0368D] cooperuit, sole et tempestate denigratis, sed auro et gemmis interius ornatis. Salomon, qui dicitur pacificus, est Christus, cujus pellis, id est caro, erat proprio sanguine rubricata, sputis, flagellis, cruce denigrata; interius auro et gemmis, id est sapientia et signis ornata; hac pelle arca tegebatur, quia carne Christi deitas velabatur. Haec pellis significat Ecclesiam, quae exterius est sanguine passionis rubricata, adversitatibus mundi denigrata; interius gemmis virtutum ornata. Dicit ergo perfecta Ecclesia ad imperfectos: Ego quidem sum nigra, quia huic mundo propter passiones quas sustineo despecta, sicut tabernacula Cedar, hoc est quasi sim de furibus et latronibus nigris in peccatis, sed tamen formosa sum sicut pellis Salomonis, quia [Col. 0369A] exemplo Christi ornata sum virtutibus. Ecclesia siquidem olim a contribulibus suis tanto odio est habita, ut nullus ei locus manendi tutus esset, sed semper de civitate in civitatem fugiens migraret, unde multi scandalizati sunt, qui Christianos miserabiliores omnibus hominibus reputaverunt. Quibus dixit: Nolite me considerare, quod fusca sim, quia decoloravit me sol. Quod est dicere? Nolite attendere poenam, propter quam mundo despecta sum, sed considerate causam, propter quam poenam sustineo, quia non pro furto vel aliquo crimine, sed pro Christo haec patior, qui est sol justitiae. Qui sol decoloravit me, id est cujus ardoris amor me mundo obscuravit. Per solem aliquando Christus, aliquando persecutio accipitur; Christus propter splendorem, persecutio [Col. 0369B] propter fervorem. Cum sol justitiae me illuminavit, tunc sol persecutionis me offuscavit, quia filii matris meae pugnaverunt contra me.

Nota quod filia Pharaonis hoc loquitur, scilicet Ecclesia de Aegypto adducta, sub apostolis ad Christum collecta, cujus mater erat Synagoga, ejusque filii Judaei, qui Ecclesiam multis modis impugnaverunt. Nam Christum occiderunt, Stephanum lapidaverunt, utrumque Jacobum interfecerunt, alios flagellaverunt, alios persecuti sunt. Ipsi posuerunt me custodem in vineis, quia ejectam de finibus suis praefecerunt me omnibus Ecclesiis. Praefecerunt dico, quia causa praeficiendi exstiterunt. Vineam meam non custodivi. Hoc est, primitivam Ecclesiam in Judaea non licuit mihi custodire. Ecclesia per simile dicitur [Col. 0369C] vinea, quia sicut vinea foris est arida, sic Ecclesia in exterioribus est arida, intus florida. In qua Christus est vitis vera, apostoli palmites, potum vitae ferentes, operarii omnes electi.

Ad moralem vero sensum, cum fidelis anima in sancta conversatione despecto cultu et humili habitu utitur, a carnalibus amicis et cognatis despicitur, quibus dicitur: Vos amici mei, qui vultis esse filiae Jerusalem, id est, Ecclesiae, vobis nigra, id est, despecta pro contemptu appareo, et reputatis me sicut tabernacula Cedar, id est sicut hypocritas, qui veniunt ad vos in vestimentis ovium, intrinsecus autem sunt lupi rapaces (Matth. VII, 15), qui sunt habitacula tenebrarum, scilicet daemonum; sed sum formosa in oculis Domini, sicut pellis Salomonis, [Col. 0369D] videlicet instar carnis Christi exterius vigiliis et jejuniis macerata, interius decorata virtutibus. Sicut enim pellis est mortui animalis, sic ego sum mortificata vitiis, et ideo sum habitaculum Christi veri pacifici. Idcirco, vos carnales, nolite me considerare quod fusca sim in vili habitu, sed attendite quod haec causa veri solis Christi subivi. Qui cum esset dives, propter me pauper factus est, ut me divitem faceret; qui me decoloravit, dum me de saecularis ornatus colore ad hunc habitum permutavit. Nec mirum quod vobis appareo nigra, id est despecta, quia non Judaei nec pagani, sed ipsi Christiani filii matris meae, scilicet Ecclesiae, pugnaverunt contra me, mihi detrahendo quietem vitae spiritalis invidendo, [Col. 0370A] ad saecularia negotia retrahendo. Et cum aliter non possent, posuerunt me custodem in vineis, id est, lucri gratia praefecerunt saecularibus, et sic vineam meam non custodivi, id est, spiritalem vitam obtentu dilectionis proximi neglexi.

Vitae quippe singulorum hominum vineae a simili dicuntur. Quia sicut vinea circumsepta est maceria, sic corpore circumdata est anima. Et sicut in vinea sunt palmites fructum ferentes, sic sunt in anima cogitationes opera proferentes. In his vineis saeculares spiritualem virum custodem ponunt, dum eum lucri causa ad officium praelaturae eligunt. Sed ipse vineam suam non custodit, dum spiritalem vitam negligit, et curam saecularis negotii suscipit.

Altior intellectus talis est: Ecclesia ad supernam [Col. 0370B] patriam anhelans, et secum alios praedicando trahere festinans, dicit: Vos amatores mundi, filiae Jerusalem nomine, non re, ego nigra vobis videor in activa vita, scilicet in saecularibus; ut tabernacula Cedar, id est, similis peccatoribus, sed formosa sum in contemplativa vita, scilicet in spiritualibus, ut pellis Salomonis, ornata in virtutibus. Nolite ergo considerare quod fusca sim in saecularibus, quia intus sum fulgens, illuminata ab aeterno sole in spiritualibus. Et merito fusca sum, quia filii matris meae pugnaverunt contra me, scilicet haeretici et falsi Christiani, filii Ecclesiae in fide, non opere, impugnaverunt me falsis dogmatibus et pravis moribus: ipsi me posuerunt custodem in vineis, hoc est, propter illos suscepi curam in saecularibus, et [Col. 0370C] vineam meam non custodivi, quia propter illos contemplationem coelestium intermisi.

VERS. 6.---Indica mihi, quem diligit anima mea, ubi pascas, ubi cubes in meridie.

Quantum ad litteram loquitur more feminae potentis, virum suum in venatione quaerentis, et ne custodiam militis incidat timentis; sed cum verba ad pastorem dirigat, quid allegorice intelligi velit manifestat. Ecclesia in persecutione nigra, id est despecta, in vineis custos posita, videns acinos cum uvis, id est malos cum bonis in vineis mistos, nec ipso prelo passionis posse eos discerni, poscit signum discretionis ab ipso pastore, qui segregat oves ab haedis, dicens: Indica mihi, quem diligit anima mea, ubi pascas, ubi cubes in meridie. Christus pastor [Col. 0370D] dicitur a simili, quia pascit gregem fidelium in pascuis sacrae Scripturae, et ovem perditam reducit ad virentia prata paradisi. Fideles autem ideo dicuntur oves quia sunt simplices et innocentes. Meridies, cum est solis fervor, tempus est persecutionis. Tunc Christus cubat in cordibus credentium fidem et dilectionem usque in finem tenentium, et pascit per sapientiam ora se confitentium, declinans aestum vitiosum se negantium. Vagari autem est errare. Porro greges sodalium sunt conventus haereticorum, ex quibus multi passi sunt, sed martyres esse non potuerunt, quia charitatem non habuerunt, sine qua non prodest nec ipsa passio, dicente Apostolo: Si tradidero corpus meum ut ardeam, charitatem autem [Col. 0371A] non habeam, nihil mihi prodest (I Cor, XIII, 3). Ecclesia ergo inter persecutores et haereticos, inter veros et falsos martyres posita dicit: Indica mihi quem diligit, etc., quasi dicat: Dic, o Christe, quem prae anima, id est prae vita, diligo, pro quo omnes passiones sustineo; da signum cognoscendi locum tuae mansionis in tempore persecutionis, ne, dum quaero te venerari in choro martyrum, inscia in coetu haereticorum pro te adorem diabolum. Sicut enim Ecclesia credentium est templum Dei vivi, ita Ecclesia malignantium est templum diaboli. Et sicut Christus in templo fidelium adoratur, ita diabolus in templo errantium colitur. Si quis sane haereticum aut divitem, adulterum vel raptorem lucri causa honorat, plane diabolum in eo, cujus templum est, [Col. 0371B] adorat. Sodales dicuntur quasi simul edales, qui nobiscum sacramenta Christi percipiunt, Scripturas legunt, nobiscum orant, Christum praedicant, et tamen de ovibus Christi non sunt, quia non quae Jesu Christi, sed quae sua tantum sunt quaerunt, id est lucrum et laudem hominum, et secundum praeceptum et exemplum pastoris, fratres non diligunt. Signum ergo dignoscendi tales est hoc: In hoc cognoscent omnes quia mei discipuli estis, si dilectionem habueritis ad invicem (Joan. XIII, 35). Igitur in his est locus Christi mansionis, in quibus est insigne dilectionis.

Tropologice autem fidelis anima inter veros et falsos fratres constituta, dicit: Indica mihi, quem diligit anima mea, ubi pascas, ubi cubes in meridie. [Col. 0371C] Meridies, cum sol fervet calore, est tentatio quae carnem libidine, vel animam accendit irae ardore. Locus autem umbrosus est animus castus. Et sicut pastor aestum in meridie in opacum locum declinat; sic Christus in aestu tentationis in castis cubat, quos et sua theoria vel divina contemplatione pascit; sed plerique casti corpore non mente, timore coacti, non amore Christi, hi habent peccandi voluntatem sed perficiendi non habent facultatem. In talibus non habet Christus mansionem, quia spiritus disciplinae effugiet fictum (Sap. I, 5). Sodales autem sunt falsi fratres, qui cum veris Christi sacramenta sumunt, sanctitatem habitu praeferunt, sed in vestimentis ovium lupi rapaces sunt, quia veros fratres [Col. 0371D] non diligunt. Horum signum est hoc: A fructibus eorum cognoscetis eos (Matth. VII, 20), sicut arbores cum florent, omnes pares apparent, et saepe acerbae in fructu sunt pulchriores in floribus, et non nisi solo fructu discernuntur; ita falsi fratres cum veris filiis Dei jejunant, vigilant, cantant, communicant, sed solo fraterno odio discernuntur per quod templum diaboli cognoscuntur. De talibus anxia dicit fidelis anima: Indica mihi, quem diligit anima mea. Animam Christo loqui, est totis votis notitiam Christi quaerere. Christum autem animae loqui, est secreta veritatis ei aperire. Quod per tertiam personam quae diligit dicit, magnum desiderium absentis exprimit. Anima pro vita ponitur, ut illud: Qui odit animam suam, id est, vitam suam, custodit [Col. 0372A] eam (Joan. XII, 25). Dicit ergo: Indica mihi, quem diligit anima mea, ubi pascas, ubi cubes in meridie, quasi dicat: O Christe, vera vita, quem diligo prae anima, id est, prae vita, indica mihi interna inspiratione, in quibus requiescas in aestu tentationis, et quos pascas pastu tuae dilectionis, ne vagari incipiam post greges sodalium tuorum, hoc est, ne, dum quaero te in veris fratribus honorare, vaga mente diabolum convincar in falsis fratribus adorare. In quibus enim charitas, quae Deus est, non habitat, in his falsitas, quae diabolus est, regnat.

Anagogice autem Ecclesia, praesentia fastidiens et futura appetens, dicit: Indica mihi, quem, etc. Meridies dicitur quasi medidies, id est media dies vel mera, id est pura dies, quando sol in centro coeli [Col. 0372B] clarus lucet, et significat splendorem aeternae claritatis, in qua sol justitiae Christus in Patre et Spiritu sancto medius fulget. Greges autem sodalium sunt ordines angelorum, qui sunt sodales, quia aeterni convivii simul edales. Dicit ergo Ecclesia Christo: Indica mihi, quem diligit anima mea, etc., quasi dicat: O sol justitiae, qui me decolorasti, quando me de amore saeculi ad amorem tui permutasti, notifica mihi gloriam qua in claritate deitatis Patri et Spiritui sancti aequalis fulges, et angelos tua visione pascis, ne vagari incipiam post gregem sodalium tuorum, hoc est, ne dubia mente in agminibus angelorum te similem nobis locatum cogitem.

VERS. 7.---Si ignoras te, o pulchra, inter mulieres. Ad litteram videtur ostendere locum amico [Col. 0372C] quaerenti se in meridie, dicens: Si ignoras locum in quo habitem, sequere vestigia gregum, et invenies me in tabernaculis pastorum. Allegorice autem sponsae interroganti de loco in quo sponsus maneat, ipsum locum habitationis suae demonstrat dicens: O pulchra, subauditur in fide, inter mulieres, id est inter haereses, tu es locus meus, et in te est locus requiei meae, et extra te nullus mihi locus est manendi. Quod si ignoras te esse locum meae mansionis, egredere de hac ignorantia, et abi post vestigia gregum, hoc est, imitare exempla Judaeorum, qui unum tantum locum in Jerusalem habuerunt, ubi Deo sacrificaverunt, in quo tabernaculum vel templum fuit, quod locus arcae Domini fuit, et ibi [Col. 0372D] pasce haedos tuos, id est doce carnaliter sapientes juxta tabernacula pastorum, id est secundum scripta prophetarum. Pulchra dicitur quasi carens pulvere, et intelligitur Ecclesia perfectorum pulvere peccatorum carentium. Mulier dicitur quasi mollier, et intelligitur multitudo haereticorum vel imperfectorum, qui molles sunt, id est proni ad peccandum. Greges dicuntur Judaei, qui baculo legis congregantur ad cultum Dei.

Haedi sunt carnales petulantia lascivi, ad sinistram judicis constituendi. Pastores sunt prophetae, quorum tabernacula sunt eorum scripta. Sicut enim in tabernaculis habitant militantes, sic in Scripturis se exercent contra vitia pugnantes. Hoc et alio modo potest intelligi, si in perfectis ignoras te esse [Col. 0373A] dubitando meum locum, egredere de hac dubitatione, et abi non passibus corporis, sed affectibus cordis, post vestigia gregum, id est post fidem praecedentium populorum; et pasce haedos tuos, id est instrue carnales, juxta tabernacula pastorum, hoc est, secundum doctrinam apostolorum. Aliter: Si ignoras te sanguine meo redemptam, et in te mihi sedem positam, egredere de consortio meo, et abi post vestigia gregum, id est sequere exempla errantium, et pasce haedos tuos, hoc est, doce carnales, juxta tabernacula pastorum, id est secundum doctrinam haereticorum.

Tropologice vero animae locum Christi quaerenti dicit sponsus: O pulchra in conversatione inter mulieres, id est falsos fratres, in te est locus habitationis [Col. 0373B] meae, in qua posita est sedes dilectionis, ut scriptum est.: Anima justi sedes est sapientiae. Et si in contemplativa vita, ignoras te esse meum locum, egredere ad activam, et abi, operando post vestigia gregum, id est post facta in congregationibus degentium, et pasce haedos tuos juxta, etc., hoc est, doce carnales cogitatus tuos secundum vitam poenitentium, in quorum vita et operatione et doctrina posui mihi locum.

Anagogice autem Ecclesiae desideranti coelestia dicit Christus: O pulchra in dilectione, aeternae pulchritudinis inter mulieres, id est inter Ecclesias spiritales mihi filios paturientes, si in hac vita ignoras te qualis futura sis in illa gloria, egredere de [Col. 0373C] corpore, et abi post vestigia gregum, id est imitare exempla martyrum, et pasce haedos tuos, id est refice populos sacramentis in festivitatibus juxta tabernacula pastorum, id est instar corporum apostolorum vel illorum successorum, qui erant pastores populorum, quorum corpora dicuntur tabernacula, dicente Apostolo: Velox est depositio tabernaculi mei (II Petr. I, 4), id est solutio corporis mei. Si corpore exuta cum corporibus illorum requiescis, spiritu etiam cum spiritibus illorum in coelo regnabis.

VERS. 8.---Equitatui meo in curribus Pharaonis assimilavi te, amica mea. Littera videtur sonare quasi Salomon dixerit filiae Pharaonis: Non es digna ut post greges erres, quae cum exitu in regali curru [Col. 0373D] Pharaonis adducta es. Porro historia hic tangitur, qua populus Dei in Aegypto afflictus per sanguinem agni liberatur, per mare Rubrum eductus coelesti pastu in terram repromissionis introducitur, quem Pharao cum curribus et equitibus insecutus, fluctibus maris est obrutus.

Hujus allegoria talis est: Aegyptus dicitur tribulatio, et hic mundus est tribulatione plenus. Aegyptus etiam dicitur tenebrae, et significat infernum tenebris horridum. Populus in Aegypto afflictus est; Christianus populus in hoc mundo oppressus. Moyses, qui populum per sanguinem agni liberavit de Aegypto, est Christus verus Agnus, qui populum proprio sanguine de tribulatione mundi et de tenebris inferni redemit. Mare Rubrum est baptismus martyrio [Col. 0374A] Christi rubricatus, terra repromissionis est beatitudo regni coelestis. Pharao, quod sonat elidens, est diabolus, qui elisit genus humanum in peccatis. Hic fluctibus maris obruetur cum curribus et equitibus, quando in stagnum ignis et sulphuris praecipitabitur, cum haerecticis et persecutoribus. Dicit ergo sponsus consolans sponsam: O amica mea, id est secretalis mea, cui nota feci omnia quae audivi a Patre meo, quia a persecutoribus et haereticis talia passa es, qualia olim populus meus in Aegypto, et non es secuta greges haereticorum, sed fugisti in tabernacula pastorum: ideo assimilavi te equitatui meo in curribus Pharaonis. Hoc est, similem te reputavi exercitui meo in Aegypto afflicto existenti, in curribus Pharaonis, id est quando Pharao persequebatur eum [Col. 0374B] in curribus. Et sicut eum tunc liberavi, ita te liberabo de gregibus haereticorum et persecutoribus, qui sunt currus Pharaonis, id est diaboli, et cum pastoribus, qui sunt currus mei, introducam te in terram viventium.

Tropologice autem amica mea sponsa est in curribus Pharaonis, quando fidelis anima constituta est in falsis fratribus, qui sunt currus diaboli. Hanc equitatui suo assimilabit, quia eam praedicatoribus Evangelii associabit. Hi sunt ejus equites, quia ejus militiam pugnant. Ipsi etiam equi, quia currum Evangelii per mundum trahunt. De his scribitur: Ascendens super equos tuos, et quadrigae tuae salvatio (Habac. III, 8).

Anagogice vero Ecclesia de Aegypto hujus mundi [Col. 0374C] fugiens, et ad veram patriam tendens, est in curribus Pharaonis, quamdiu permista est hic cum malis, haec exercitui Christi assimilabitur, quando angelicis agminibus associabitur.

VERS. 9, 10.---Pulchrae sunt genae tuae sicut turturis, collum tuum sicut monilia. Murenulas aureas faciemus tibi, vermiculatas argento. Quantum ad historiam, more loquitur amantis, amicam laudantis, ac munera ei promittentis. Quem enim in meridie quaesivit, in tabernaculis pastorum invenit, et hanc laudem ac promissa ab eo audivit. Quantum vero ad allegoriam, Ecclesia in persecutione, videns tam haereticos quam Catholicos quasi pro Christo pati, metuens dubio errore decipi, quaesivit sponsum [Col. 0374D] in grege sodalium, id est haereticorum, et non invenit; quaesivit eum in tabernaculis pastorum, id est Catholicorum, et ibi invenit. Qui eam laudibus excepit, et munera repromisit dicens: Pulchrae sunt genae tuae sicut turturis, etc. Cum membra corporis in Scripturis ponuntur, officia eorum tantum in significatione notantur; cum vero aures introducuntur, colores vel naturae earum assignantur. Tota Ecclesia est unum corpus, cujus caput est Christus, membra ejus ordines electorum.

In genis notatur verecundia. Genae igitur Ecclesiae est ille ordo justorum, qui verecundatur clam coram Deo, palam coram hominibus peccare, sicut monachi et eremitae. Hae genae pulchrae sunt, quia se peccasse vel peccare erubescunt. Turtur est aerei [Col. 0375A] coloris, et pro cantu gemit. Turtur felle caret, sed in uno compare gaudet. Haec avis gerit figuram Christi, qui aereum colorem habuit, dum coelestem vitam docuit. Pro cantu gemit, quando suspiciens in coelum gemit, quia humanum genus surdum et mutum a laudibus Dei reperit. Felle caruit, quia fraudem non habuit. Uno compare, id est societate unius catholicae Ecclesiae, gaudet. Genae ergo sponsae sunt sicut genae turturis, quia ille ordo in Ecclesia peccare verecundantium est imitator Christi, id est imitator apostolorum, qui aereum habent colorem, quia conversatio eorum in coelis est. Pro gaudio mundi gemunt gemitibus inenarrabilibus. Felle malitiae carent, uno compare Christo gaudent. Collum tuum sicut monilia. Collum jungit caput et corpus, et trajicit [Col. 0375B] escam a capite acceptam in corpus. Collum Ecclesiae est ordo praelatorum, qui verbo et exemplo, corpus Ecclesiae jungit Christo capiti, atque escam sacrae Scripturae a capite Christo acceptam trajicit praedicando in corpus Ecclesiae. Monile quod ornat et munit pectus, est signum virginis desponsatae, ne adulter mittat manum in sinum alienae. Collum igitur Ecclesiae est sicut monile, quia ordo praelatorum bene vivendo ornat, et recte praedicando munit pectus virginis Ecclesiae Christo desponsatae, ne adulter haereticus manum pravi dogmatis immittat in sinum fidei catholicae. Et notandum quod hi duo ordines prae caeteris ponuntur, quia hi duo magis necessarii in Ecclesia noscuntur; alter indoctis praedicando, alter pro eis orando. Dicit ergo sponsus: O amica, [Col. 0375C] in tabernaculis Cedar nigra, in tabernaculis pastorum pulchra, pulchrae sunt genae tuae, et collum tuum sicut monile, quod sunt equites mei pastores tui, quia sunt ut turtur, vita simplices, ut monile, Scripturis te ornantes, quibus poteris a gregibus haereticorum muniri, a quibus timebas corrumpi, et ut tali ornatu muniaris, ego et Pater et Spiritus sanctus, vel ego et opifices mei ornatores tui, murenulas aureas faciemus tibi, scilicet sacras Scripturas sapientia splendidas, vermiculatas argento, hoc est variegatas eloquentia. Deus qui olim dixit: Faciamus hominem (Gen. I, 26), ipse nunc dicit homini: Faciemus murenulas tibi, id est ad honorem tui. Sacra quippe Scriptura est a sancta Trinitate facta, a [Col. 0375D] sanctis viris scripta, et haec est honor animae servata.

Murena est piscis, in foramine suo existens, circulatus et conglobatus, non comedens, sed sugendo humorem et succum extrahens, ad cujus similitudinem fiunt murenulae, id est inaures, quae sunt ornatus mulierum, et intelliguntur sacrae Scripturae, quae docent obedientiam, quae est ornatus animarum. Hae Scripturae dulciter exhortando simplices et humiles ut murena sugunt, humorem peccati extrahunt. Aurum, quod omnia metalla praecellit, significat sapientiam, quae omnia transcendit. Murenulae sunt aureae, quia sacrae Scripturae sapientia sunt splendidae, in igne Spiritus sancti ut aurum examinatae. Argentum quod nitet et sonat, exprimit eloquentiam, quae tropis et figuris nitet, et rhetoricis [Col. 0376A] coloribus dulciter sonat. Scripturae autem sunt argento vermiculatae, id est eloquentia distinctae, et sententiis variatae.

Vermiculare etenim est variare, in modum vermis flexuosi contorquere, his monilibus est sponsa ornata a sponsi opificibus. Tropologia, sicut exterior homo habet sua membra, ita interior habet sua. Genae igitur animae sunt verecundia, qua verecundatur se non facienda fecisse, vel facienda neglexisse. Animae collum est intellectus, qui animam et spiritum jungit, ut caput et corpus. Duae quippe vires sunt animae, superior quae vocatur spiritus, qua spiritalia tractamus; inferior quae nominatur anima, qua corporalia disponimus, haec duo intellectus quasi collum corpus et caput conjungit, dum spiritum [Col. 0376B] et animam unam substantiam esse intelligit. Escam a capite acceptam in corpus trajicit, dum spiritalia quae intelligit, in ventrem memoriae recondit. Hujus monile est interior sensus, variis sententiis et pretiosis lapidibus insignitus, inauris ejus est obedientia, auro sapientiae et argento scientiae decorata. Juxta anagogen vero Ecclesia ad supernam patriam suspirans, morem turturis gerit, qui se in hoc mundo peregrinari gemit, rem unam a Domino petit, ut inhabitet in domo Domini omnibus diebus vitae suae (Psal. XXII, 6). Ornatus hujus monilis est inauris, id est Christus splendens in gloria Patris. Alia translatio sic habet: Similitudines auri fabrefaciemus tibi, cum distinctionibus argenti, quoad usque rex in accubitu suo est. Quod est dicere: Aurum, [Col. 0376C] id est faciem meam in praesenti vita non poteris videre, sed similitudinem coelestis claritatis per illuminationem Scripturarum videbis per speculum in aenigmate, donec omnibus appareat, quae nunc latet in divinitate.

VERS. 11.---Cum esset rex in accubitu suo, nardus mea dedit odorem suum. Ad litteram datur intelligi, quod amica dilectum quaesitum in tabernaculis pastorum cubantem invenit, et ipse eam monilibus ex auro et gemmis factis ornaverit, ipsa vero ei unguenta ex nardo, myrrha et botris confecta obtulerit.

Allegorice vero primitiva Ecclesia ante Christi adventum in multis filiis suis Deum in libris gentilium [Col. 0376D] quaesivit, et sic in gregibus sodalium erravit. Sed hunc in tabernaculis pastorum cubantem, hoc est in libris prophetarum jacentem invenit, qui ei monilia auro et gemmis insignita dedit, quia ei legalia praecepta pretiosis promissionibus plena commisit, ipsaque ei pretiosa unguenta dedit, dum se salvandam per ejus incarnationem, passionem et resurrectionem obtulit. Et hoc interim, cum esset rex in accubitu suo, hoc est dum rex gloriae Christus latuit in sinu Patris. Accubare quippe est in secreto residere. Per nardum Christi incarnatio, per myrrham ejus passio, per botrum ejus resurrectio notatur. Siquidem species arborum vel herbarum in Scripturis pro significatione ponuntur. Nardus namque est arbor aromatica parva, spinosa, et odorifera, [Col. 0377A] de qua optima fiunt unguenta, ut illud Mariae in Evangelio factum erat de nardo. Nardus ergo ponitur pro humilitate et unctione qua sanantur infirmi. Christus fuit nardus, arbor unguentaria, quando factus est humani generis medicina. Parvus, id est humilis, quia cum esset in forma Dei, humiliavit semetipsum ad formam servi. Spinosus, quia de peccatoribus natus. Odoriferus, quia virtutibus refertus, qui factus est unguentum nostrae sanitatis, quando virtus ejus divinitatis sanavit omnem languorem et omnem infirmitatem. Dicitur ergo: Cum esset rex in accubitu suo, Christus scilicet rex gloriae cum esset in humana carne, nardus mea, videlicet virtus ejus, facta mea medicina, dedit odorem suum, hoc est notitiam suam per populos sparsit, [Col. 0377B] quando caecos illuminavit, mortuos suscitavit, et omnes aegros curavit. Vel cum esset rex in accubitu suo, scilicet Christus post ascensionem in gloria Patris, nardus mea, id est operatio mea dedit odorem suum, videlicet odoriferum obsequium. Tunc quasi diu quaesitum dilectum sponsa invenit in tabernaculis pastorum, id est in doctrina apostolorum, qui ei dedit monilia, hoc est varia Spiritus sancti charismata, et ipsa obtulit unguenta, scilicet fidei suae salvationis opera. Aliter: Cum esset rex in accubitu suo, scilicet in sinu Patris, vel in utero virginis, nardus mea, id est humilitas mea dedit odorem bonorum operum. Per nardum etiam humilitas Ecclesiae intelligitur, per quam aliis sanitas boni exempli oritur. Vel vox hic accipitur Ecclesiae, in inferno redemptionem [Col. 0377C] praestolantis et dicentis: cum esset rex in accubitu suo, id est Christus in cruce, nardus mea dedit odorem suum, hoc est humilitas sensit salutem, quia fasciculus myrrhae dilectus meus mihi, hoc est amaram mortem Christus pro me subiit, qua me de morte redemit. Myrrha namque est arbor Arabiae altitudinis quinque cubitorum, similis spinae quam acanthum vocant, cujus gutta viridis et amara; unde et nomen accepit myrrha. Gutta ejus sponte manans est pretiosior, corticis vulnere vilior quae medendis infirmitatibus salubris est, et mortuorum corporibus, ne a vermibus et putredine consumantur condiendis utilis. Myrrha significat amaram mortem Christi, qui nostris infirmitatibus medelam contulit, [Col. 0377D] et putredinem peccatorum a nobis depulit. Unde et in cruce myrrhatum vinum accepit, et Joseph corpus ejus myrrha condivit. Per fasciculum intelligitur congeries passionum, Christus factus est myrrhae fasciculus, quando de cruce ablatus myrrha et aloe est perlinitus. Dicit ergo sponsa: Fasciculus myrrhae dilectus meus mihi, quasi dicat: Dilectus meus quem ego diligo prae omnibus, qui mihi fuit nardus in incarnatione, factus est mihi myrrha in passione, amaram mortem pro me sustinens, amara mundi pro se pati me edocens, et ideo

VERS. 12.---Inter ubera mea commorabitur. Hoc est a Patribus utriusque Testamenti, qui sunt ubera mea, praedicabitur. Vel mors dilecti mei, quam pro salute mea subiit, semper in memoria mea erit, [Col. 0378A] et qui mihi fuit myrrha in morte, factus est mihi botrus, id est laetitia in resurrectione, unde sequitur.

VERS. 13.---Botrus cypri dilectus meus mihi in vineis Engaddi. Cyprus insula prae omnibus terris mirae magnitudinis botros gignere fertur, vel cyprus est arbor Aegyptia similis salici, habens flores miri odoris et botros. Botrus pro laetitia ponitur; cyprus vero dicitur conversio vel floritio, et significat resurrectionem Christi, in qua caro ejus mortua refloruit, quae conversis aeternam laetitiam contulit. Hujus cypri botrus fuit Christus in prelo crucis pressus, de quo fuit illud vinum quod dat conversis plenum gaudium. Hic est botrus, quem duo in vecte ad filios Israel portaverunt, scilicet Christus in cruce pendens. Quem propheticus et apostolicus ordo populis [Col. 0378B] Deum visuris praedicaverunt. Qui ergo fuit fasciculus myrrhae in amaritudine passionis, ipse exstitit botrus cypri in dulcedine resurrectionis. Myrrha enim tristificat, vinum laetificat. Dicit ergo sponsa: Botrus cypri dilectus meus mihi, quasi dicat: Ille qui ut botrus in vecte pro me pendebat in cruce, factus est mihi potus laetitiae, et ideo est dilectus meus, quia diligo eum prae omnibus. Et hoc in vineis Engaddi, id est in omnibus Ecclesiis. Engaddi quippe est fons juxta Jerusalem, in quo sacerdotes lavabant haedos quos immolabant, et ideo dicitur fons haedi, designatur fons baptismatis, in quo haedi, id est peccatores, lavantur a vitiis. Vineae autem sunt Ecclesiae in fonte baptismatis lotae, aliis proferentes vinum vitae. Aliter Engaddi est locus in [Col. 0378C] quo arbores balsami crescunt, quae in modum vinearum excoluntur, quas ideo vineas appellat. De balsamo autem et oleo chrisma conficitur, quo Christiani consecrantur. Botrus ergo cypri est in vineis Engaddi, quia Christus potus laetitiae est in Ecclesiis unctis sacro chrismate, qui fuit nardus nascendo, myrrha moriendo, botrus resurgendo.

Moraliter autem rex in accubitu suo est, quando Christus in anima justi requiescit. Anima quippe justi est sedes sapientiae. Hujus animae nardus dat odorem, dum humilitas ejus spargit bonorum operum opinionem. Huic fit dilectus fasciculus myrrhae, quando omnia amara passionis Christi in animo colligit, et pro eo amara pati a proximis disponit. Inter ubera ejus commoratur, quia in corde [Col. 0378D] ejus, quod est inter ubera, per dilectionem versatur. Botrus cypri, quod conversio sonat, fit ei in vineis Engaddi, dum gaudet de conversis baptizatis, et poenitentiam agentibus.

Anagogice autem, dum rex in accubitu suo est, nardus sponsae odorem spargit, quia dum Christus in gloria Patris latet, Ecclesia famam bonae operationis ubique diffundit. Dilectum ut fasciculum myrrhae inter ubera colligit, dum ejus amore ei omnia amara videntur, quae mundus colit vel diligit. Botrum cypri in vineis Engaddi, qui est locus balsami, considerat, dum Christum potum vitae in sanctis chrismate unctis in coelo videre desiderat.

VERS. 14.---Ecce tu pulchra es, amica mea, ecce tu pulchra, oculi tui columbarum. Quantum ad historiam, [Col. 0379A] rex reginam monilibus ornatam collaudat; quantum vero ad allegoriam, Christus Ecclesiam, Spiritus sancti donis decoratam, laudibus concelebrat. Per hoc quod pluraliter dicit, columbarum, vel bis pulchra duae Ecclesiae designantur. Una ante Christi adventum sub prophetis, altera post Christi adventum sub apostolis, una tamen amica, quia utraque in una fide Christo conjuncta. Quod enim illa credit factum, illa credit futurum. Neminem moveat quod duas vel plures Ecclesias dicimus, cum una catholica praedicetur. Sed licet sit una, tamen pro diversis statibus, pro diversis temporibus, pro diversis locis, plures non injuste dicuntur, sicut multae terrae, cum sit una, scribuntur. Ecclesia autem ideo columbae comparatur, quia septem [Col. 0379B] donis Spiritus sancti illustratur; sicut columba septem naturis decoratur. Columba quippe in petra nidificat, alienos pullos nutrit, pura grana eligit, felle caret, rostro non laedit, juxta fluenta habitat, gregatim volat. Sic Ecclesia in petra, id est in Christo, fide et opere nidificat. Alienos a regno Dei verbo et exemplo nutrit. Puras sententias de libris gentilium vel haereticorum eligit. Malitia invidiae caret. Neminem detrahendo laedit. Juxta fluenta Scripturarum habitat, ut raptus accipitrum, id est daemonum evadat. Multos secum trahere ad gaudia laborat. Unius colombae, id est Ecclesiae, ante adventum Christi prophetae fuerunt, qui ei aeternum lumen Christum praeviderunt, unde et videntes dicebantur; alterius colombae, scilicet Ecclesiae post [Col. 0379C] Christi adventum, de eodem populo oculi apostoli exstiterunt, qui eam ad verum lumen Christum perduxerunt. Dicit ergo sponsus: O amica mea, cui omnia secreta mea nota feci, quia te nardo carnis meae sanavi, myrrha mortis meae redemi, botro resurrectionis meae inebriavi, ecce in praesentia mea tu es pulchra in fide, ecce coram hominibus tu pulchra es in operatione, quia oculi tui, id est provisores tui sunt simplices ut oculi columbarum, scilicet ut prophetae et apostoli, doctores Ecclesiarum. Oculi enim ducunt hominem, ne in lapidem offendat, ita doctores ducunt Ecclesiam ad vitam, ne in legem Dei in lapide scriptam offendat.

Tropologice autem anima Christi amica est, pulchra [Col. 0379D] lota ab originali peccato, ipsa pulchra ab actuali crimine. Cujus oculi sunt ratio, qua vera a falsis discernit, et intentio qua faciem Dei praevidet. Hi oculi sunt columbarum, si bona quae facit, bona intentione facit; oculi autem corvorum sunt, si bona quae facit, mala intentione peragit, scilicet si lucri vel laudis gratia praedicat, vel eleemosynas tribuit.

Anagogice vero Ecclesia peregrinans est pulchra in dilectione Dei in contemplativa vita, ipsa pulchra in dilectione proximi in activa vita, et ideo amica Dei suspirans ad secreta coelestia, cujus oculi episcopi et alii doctores ad vitam eam ducentes, qui sunt oculi columbarum, scilicet Christi et Spiritus sancti ab eis illuminati. Christi quippe columbae, quae septem naturas habet, assimilatur, [Col. 0380A] qui septiformi Spiritu plenus praedicatur, unde et columba pro eo est in sacrificio oblata. Columba etiam figuram Spiritus sancti gerit, qui septem donis substantialiter subsistit, unde et in columba super Christum apparuit, et columba ramum olivae in arcam retulit. Ad horum visionem ducunt eam illi oculi, ut in lumine videat lumen, scilicet in Patre Filium, et in utroque Spiritum sanctum.

VERS. 15, 16.---Ecce tu pulcher es, dilecte mi, et decorus, lectulus noster floridus, tigna domorum nostrorum cedrina, laquearia nostra cypressina. Juxta historiam, amica dilectum in venatu occupatum in meridie quaesivit et invenit, a quo monilibus ornata et laudata, cum eo ad regalem aulam remeat, in lecto cum dilecto quiescens, sponsum et lectum, et domum [Col. 0380B] laudat. Juxta allegoriam vero Ecclesia Christum in capiendis animabus occupatum, in meridie persecutionis per diversa tormenta quaesivit, per patientiam invenit, a quo virtutibus ornatur, pro perseverantia laudatur. Qui eum quasi de agro in palatium revocat, dum eam de persecutione in pacem reductam, in lecto quietis et securitatis collocat, pro qua pacis quiete laudes laetabunda cantat dicens: O mi prae omnibus dilecte, ego quae fui per me deformis et foeda, per te ornata facta sum pulchra, quia tu naturaliter es pulcher in virtutibus divinitatis, es decorus in sanctitate humanitatis, faciens pulchros in fide, et decoros in operatione. Christus quippe secundum divinitatem est ipsa pulchritudo, [Col. 0380C] a quo pulchra sunt omnia quae pulchra sunt, cujus pulchritudinem sol et luna mirantur, et in quem desiderant angeli prospicere. Secundum humanitatem vero est ipse speciosus prae filiis hominum, quia naturaliter sic semper fuit, ut in monte apparuit, quando ut sol resplenduit. Sed quia mortalis visus claritatem vultus ejus videre non potuit, sub larva latuit, ut scribitur: Ecce videmus eum non habentem speciem neque decorem (Isa. LIII, 2). Sic facies Moysi ex colloquio Dei tam pulchra fuit, quod populus Israel intendere in eum non potuit, et ideo velamen ante se habuit. Unde scribitur quod facies Moysi cornuta esset, quia radios, quasi sol, de se emittebat. Lectulus noster floridus. Secundum diversos status Ecclesiae variatur de eo sermo divinus. [Col. 0380D] Tempus persecutionis vocavit meridiem, in quo solis ardor fervet. Tempus vero pacis nominat lectulum, in quo est quies securitatis; sic ergo persecutio dicta est meridies, in qua Ecclesia aestuabat. Sic pax Ecclesiae dicitur lectulus, in quo contemplatione sponsi sui secura quiescit. Per diminutivum autem ideo lectulus dicitur, quia brevis est pax qua Ecclesia fruitur. Qui lectulus est floridus, quia in pacis tempore populus fidelium est bonis actibus intentus, qui in persecutione a bono studio fuit quasi aridus. Vel lectulus est homo Dominicus, in quo Deus sponsus cum sponsa sua humana natura requievit. Deus quippe erat in Christo, mundum reconcilians sibi (II Cor. V, 19), ideo autem lectulus noster dicitur, quia Ecclesia per carnem Christi est Deo [Col. 0381A] conjuncta. Qui lectus est floridus, quia aeterna juventute immortalis, qui prius quasi aridus mortalis fuerat. Et quia tu pulcher es, a pulchro patre genitus, et lectulus noster pulcher, a casta matre procreatus, idcirco et domus nostrae pulchrae, ab opificibus nostris de cedris et cypressis aedificatae; nam tigna domorum nostrarum cedrina, laquearia nostra cypressina. Tigna sunt superiora domus tabulata, id est tecta, laquearia vero inferiora tabulata, picturae aptata. Cedrus est lignum imputribile bene redolens, cujus resina est praestantior caeteris, quia languida membra curat, vermes ulcerum necat, odore serpentes et muscas fugat. Cypressus est lignum virtute cedro proximum, trabibus templorum aptum, impenetrabili soliditate, nunquam oneri cedit, [Col. 0381B] praecisum nunquam putrescit. Domus Dei est Ecclesia, in qua Christus habitat, ut paterfamilias in domo. Multae domus sunt multae Ecclesiae pro diverso statu terrarum, ut Romana, Jerosolymitana, Constantinopolitana, vel caeterae Ecclesiae. Tigna harum domorum, quae imbrem et tempestates repellunt, sunt episcopi et alii praelati Ecclesiarum, qui scriptis et doctrinis domum Dei, scilicet Ecclesiam, ab haereticis defendunt. Quae tigna sunt cedrina, quia eorum opera sunt imputribilia, et per famam bene redolentia. Doctrina eorum, ut resina, peccata curat, vitia vel daemones fugat. Laquearia vero picturae harum domorum sunt subditi in Ecclesia, scilicet continentes vel conjugati, eleemosynis et bonis operibus ornati. Qui sunt cypressini et templo Dei aptati, [Col. 0381C] non redeuntes, ut canis, ad vomitum peccati.

Tropologice. Fidelis anima est lectulus, in qua Christus per dilectionem habitat. Qui lectulus floret, dum anima se orando et legendo exercet. Lectulus etiam animae est bona conscientia, in qua, ut in lecto, secura quiescit anima. Qui lectus floret, dum aliis bonae vitae exemplum praebet. Ipsa est etiam domus Dei, in qua Christus habitat ut sponsus in thalamo. Cujus tigna sunt principales virtutes, scilicet prudentia, fortitudo, justitia, temperantia. Laquearia sunt obedientiae exempla, quae cedro vel cypresso comparantur, quia sicut hae arbores in ramis, sic in bonis operibus multiplicantur. Vel domus animae est corpus, tigna ejus sunt quinque sensus, [Col. 0381D] laquearia ejus corporis membra, quae, sunt cedrina et cypressina, dum militant ad nutum spiritus.

Anagogice autem Christi et Ecclesiae lectulus est contemplativa vita, in qua requiescit a saeculi tumultibus, qui lectulus floret, dum multitudo fidelium se in artibus et in Scripturis exercet. Domus cedrinis et cypressinis lignis ab opificibus aedificatae, sunt claustra a sanctis Patribus, regulis et honestis institutionibus constructae.

Tigna cedrina sunt praepositi et abbates sanctimonia redolentes, qui verbo et exemplo alios muniunt, et vermes criminum macerando exstinguunt. Laquearia autem cypressina sunt monachi et omnes religiosi, quorum sanctitatis exempla templum Dei ornant, et aliorum onera orando portant. Et [Col. 0382A] sicut cypressus praecisa non revirescit, unde ante feretrum mortuorum solebat portari, ita ipsi nunquam saecularia repetunt, quibus renuntiaverunt, et semper quasi praesentem mortem aspiciunt, et in habitaculum Dei coaedificari votis et moribus appetunt.



CAPUT II.

VERS. 1.---Ego flos campi, et lilium convallium. Sicut lilium inter spinas, sic amica mea inter filias. Ad litteram datur intelligi quod lectus dilecti floribus septus fuerit, quorum odore et pulchritudine ipsa delectata sit, quando dixit: Lectulus floridus, et ipse blandiens ei dixerit ista.

Allegorice autem Ecclesia perfectorum, quae est lectus Christi, floribus cingitur, dum imperfectis in fide tantum floridis stipatur. In flore namque non [Col. 0382B] est fructus, sed speratur fructus. Ita imperfecti fidem habent non opera, quorum flos est Christus, scilicet per fidem illorum ornatus, qui dicit: Ego flos campi, quod est dicere: Quod lectulus noster floridus in fidelibus, hoc est ex me, quia ego sum flos campi, id est ornatus populi Christiani. Flos dicitur a fluere, quia cito fluit.

Campus est terra inarata et pascualis, sponte proferens flores. Campus est tota Ecclesia in fide incorrupta, in qua sunt pascua vitae, quae profert varios flores, id est diversos justorum ordines, scilicet rosas martyrum, lilia virginum, violas confessorum, et alios flores continentium, et legitime conjugatorum. Hujus campi flos, id est decor, est Christus omnium fidelium ornatus. Flos campi proprie [Col. 0382C] est flos parvulus, nimis rubicundus, et est Christus humilis factus proprio sanguine rubricatus. Campus, id est terra inarata, est virgo inviolata, cujus flos est Christus, quia de Virgine natus. Ipse est lilium convallium, quia honor humilium parentum suorum. In lilio quinque considerantur, quia est candidum, habens aureum colorem prominentem, et est odoriferum, et pandulum, et semper incurvum. Sic Christus est candidus in humanitate, aureus in divinitate, odoriferus in praedicatione, pandulus in suscipiendo poenitentes, incurvus in condescendendo peccatoribus, et sublevando eos. Ipse est lilium convallium, id est ornamentum fidelium. Sicut enim convalles sunt inter duos montes, ita fideles [Col. 0382D] sunt inter duas leges, vel inter duos populos, scilicet Judaeos et gentiles. Sicut lilium inter spinas, sic amica mea inter filias, quasi dicat: Sicut ego sum lilium convallium, scilicet ornatus humilium, sic eris tu, amica mea, lilium spinarum, id est decus gentium. Et sicut ego fui lilium inter spinas, videlicet inter Judaeos me pungentes et lacerantes, sic eris tu Ecclesia amica mea inter gentes filias Babylonis, id est confusionis, quae te multis spinis cruciatuum pungent, et multis poenis lacerabunt. In spina tria notantur; cito floret, cito arescit, aculeis pungit. Ita mali cito divitiis florent, in virtutibus cito arescunt, ideo igni apti sunt; malis moribus bonos pungunt.

Aliter, sicut lilium inter spinas, id est sicut lilium [Col. 0383A] est ornatus spinarum, sic eris tu decus filiarum, quas in florido lecto quiescens generabis. Vel ornamentum eris fide et dogmate inter haereses, quae volunt esse tuae filiae, cum sint spinae et filiae Babylonis, scilicet confusionis.

Moraliter autem Christus est flos campi, honor et odor lectuli sui, scilicet fidelis animae, in fide integrae, quam facit in sancto studio florere, quae est lilium convallium, id est decor humilium animarum; quae sunt convalles, quia inter superbos et divites sunt pauperie depressae, quasi inter montes sitae. Et sicut Christus lilium fuit inter spinas, scilicet inter Pharisaeos et hypocritas, ita fidelis anima est inter filias Babylonis, scilicet falsos fratres hypocritas.

[Col. 0383B] Juxta anagogen: Campus, scilicet terra inarata, est ordo virginum in Ecclesia, cujus flos est Christus, quia ejus delecatito, corona et praemium. Convallis vero est ordo conjugatorum inter virgines et continentes, quasi inter duos montes sitorum, quorum Christus est lilium, scilicet candor et gaudium. Et sicut lilium est inter spinas decore et odore, sic Ecclesia perfectorum est inter filias Jerusalem, id est, inter perfectos decore vitae et odore doctrinae. Perfecti dicuntur qui omnia mundi reliquerunt, dicente Domino. Si vis perfectus esse, vade et vende omnia quae habes, et da pauperibus (Matth. XIX, 21). Imperfecti dicuntur, qui adhuc mundo utuntur, de quibus adhuc scribitur: Imperfectum meum viderunt oculi tui, et in libro tuo omnes scribentur (Psal. [Col. 0383C] CXXXVIII, 16).

Notandum quod lilium tactum amittit odorem, sic virginitas tacta amittit bonam opinionem.

VERS. 3.---Sicut malus inter ligna silvarum, sic dilectus meus inter filios. Sub umbra illius quem desiderabam, sedi, et fructus ejus dulcis gutturi meo.

Ad litteram: regina de lecto surgens spatiatum ergo, sub umbram venit arboris, ac de fructu illius comedit, ibique haec locuta est.

Allegorice autem Ecclesia sole persecutionis fuscata est, in meridie ardore tentationis aestuata, a carnificibus ut lilium a spinis lacerata, demum pondere pressurarum fatigata, umbram arboris vitae quaerebat, lectum quietis desiderabat, in qua umbra requiescens canit: Sicut malus inter ligna [Col. 0383D] silvarum, sic dilectus meus inter filios. Sub umbra illius quem desiderabam sedi. Malus est aequivocum. Est enim malus non bonus, et est malus arbor pomorum. Est etiam malus navis, scilicet arbor veli. Sed de homine dicimus hic malus, de arbore haec malus, de pomo vero hoc malum. Malus habet tria in se, scilicet umbram refrigerantem, fructum reficientem, odorem delectantem. Haec malus est Christus, qui genus humanum obumbravit, dum brachia sua in ramis crucis expandit, et in se credentes corpore suo refecit, suavitate dulcedinis suae replevit. Silva vero est Synagoga, ligna silvae Judaei ad nihil nisi ignibus apti. Dilectus inter filios, subaudis diaboli, est Christus [Col. 0384A] inter gentiles, et idololatras, et peccatores, obumbrans eos et reficiens. Aliter, malus est Christus; ligna apostoli, de quibus constructa est domus, scilicet Ecclesia; silva Ecclesia constans de diversis arboribus, id est electis et sanctis. Dilectus inter filios Dei, Christus inter prophetas et apostolos, et martyres, qui sunt filii Dei et cohaeredes Christi. Quotquot enim receperunt eum, dedit eis potestatem filios Dei fieri (Joan. I, 12). Sub umbra illius quem desiderabam, sedi. Similitudo est ab illo qui onus in aestu portat, et in umbram arboris festinat. Genus humanum, quod per esum ligni scientiae boni et mali paradisum perdiderat, grave onus peccatorum in aestum vitiorum portabat, quod se deorsum in praecipitium tormentorum trahebat, et ideo ad arborem [Col. 0384B] vitae festinabat, refrigerium animarum quaerebat. Umbra enim ponitur pro refrigerio. Fit autem umbra ex luce et corpore, et est itinerantium refrigerium ab aestu, et protectio a tempestate. Arbor vitae est sancta crux, fructus Christus, umbra, protectio vel refrigerium humani generis, constans ex luce divinitatis et corpore humanitatis. De qua umbra scribitur: Virtus Altissimi obumbrabit tibi (Luc. I, 35). Sub hac umbra, quam diu desiderabat, Ecclesia sedit, dum in fide crucis Christi quievit. Hanc umbram per Moysen desirabat dicens: Obsecro, Domine, mitte quem missurus es (Exod. IV, 13). Et per David: Domine, inclina coelos tuos et desdende (Psal. CLXIII, 5). Et per Isaiam: Utinam disrumperes coelos et descenderes! (Isa. LXIV, 1.)

[Col. 0384C] Sicut ergo malus omnia ligna silvarum umbra, fructu, odore praecellit; sic Christus omnes sanctos umbra protectionis, fructu doctrinae, odore vitae antecellit. Et sicut haec arbor itinerantes in aestu umbra, fructu, et odore sibi attrahit; sic Christus sua suavitate genus humanum, per aestum tentationum iter agens, sibi attrahit, quod suo corpore vel doctrina reficit, dicens: Venite ad me omnes qui laboratis et onerati estis, et ego reficiam vos (Matth. XI, 28).

De cujus fructu Ecclesia refecta jubilat dicens: Fructus ejus dulcis gutturi meo. Fructus hujus arboris est Evangelica doctrina. Guttur vero Ecclesiae est ordo magistrorum in Ecclesia. Gutturis quippe officium est cibos recipere, et vocem emittere, ita magistri in Ecclesia cibum spiritalis doctrinae legendo [Col. 0384D] recipiunt, et vocem alios docendo emittunt. Fructus ergo arboris vitae est dulcis gutturi Ecclesiae, dum magistri Ecclesiae spiritalem doctrinam dulciter pro se hauriunt, et eam aliis suaviter effundunt.

Tropologice autem, dilectus est inter filios, sicut malus inter ligna silvarum, quando Christus per dilectionem est inter claustrales filios Ecclesiae, obumbrans eos a vitiis et corpore suo vel doctrina eos reficiens. Sub umbra illius fidelis anima sedet, dum aestum saecularis vitae declinans, in requie spiritualis vitae refrigerari desiderat; cujus fructus dulcis est gutturi illius, dum vel claustralis religio ei placet, vel corpus Domini in palato cordis ei sapit; per quod se salvatam intelligit.

[Col. 0385A] Anagogice vero Ecclesia in coelis regnans, Christum angelis imperantem considerans, dicit: Sicut malus inter ligna silvarum, sic dilectus meus inter filios, quasi dicat: Sicut Christus Patris et meus dilectus fuit in mundo suavis prae omnibus sanctis, sic est in coelis suavitas inter omnes angelos Filius Dei. Sub umbra illius quem desiderabam, sedi, hoc est, requiem animarum, quam semper desiderabam, per eum inveni. Et fructus ejus dulcis gutturi meo, hoc est, gaudium per crucem exquisitum fert dulcedinem vitae meae, de qua dulcedine jubilat dicens:

VERS. 4-7.---Introduxit me rex in cellam vinariam, ordinavit in me charitatem.

Ad litteram regina quae sub arbore comedit, in [Col. 0385B] cellario bibit, et hoc foris puellis exsultans retulit, dicens: Introduxit me rex in cellam vinariam, ubi debriata et amore regis accensa in languorem incidit, et ideo comitibus dicit: Fulcite me floribus, stipate me malis, quia amore langueo. Quibus verbis datur intelligi quod virgas et flores de loco in quo consederant tulerunt, quibus se languentem, ut baculis sustentari ne cadat petit. Quam jamjamque casuram rex amplectitur et consolatur, et ut laetetur dicit: Laeva ejus sub capite meo, et dextera ipsius amplexabitur me. Rex vero in lectum eam reclinat, et comites adjurat dicens: Adjuro vos filiae Jerusalem, ne suscitetis, neque evigilare faciatis dilectam, quousque ipsa velit.

Allegorice autem: Ecclesia, quae de fructu ligni [Col. 0385C] vitae, hoc est de cruce corpus Christi comedit, in cella sacrae Scripturae pocula sapientiae bibit. Unde et laeta canit: Introduxit me rex in cellam vinariam. Superius dixit: Introduxit me rex in cellaria sua (Cant. I, 3); hic autem dicit: Introduxit me rex in cellam vinariam. Sed ibi locuta est humana natura, sponsa Verbi; hic autem loquitur Ecclesia de gentibus, sponsa Christi; humanam quippe naturam Dei Verbum sibi per osculum conjunxit, dum humanam carnem assumpsit, ut scribitur: Verbum caro factum est (Joan. I, 14). Hanc oleo sui nominis in reginam unxit, dum assumptum hominem Deum esse et angelis imperare voluit. Hanc post se traxit, dum victor mortis coelos ascendens carnem nostram secum [Col. 0385D] tulit, unde laetabunda canit: Introduxit me rex in cellaria sua, scilicet rex gloriae introduxit me per humanam naturam in coelestia gaudia. Hic autem Ecclesia, per crucem redempta, et per apostolos in secreta Dei introducta, dicit: Introduxit me rex in cellam vinariam, videlicet Christus, Rex regum, quem omnes reges adorant, introduxit per fidem in primitivam Ecclesiam, quae est cella vinaria, quia in ea diversa sunt sapientiae pocula, et varia Spiritus sancti charismata.

Est autem primitiva Ecclesia, quae sub Christo et apostolis de Judaeis est conversa, quando multitudinis credentium erat cor unum et anima una, et omnia habebant communia (Act. IV, 32). Ad quam introducta est Ecclesia de gentibus, quando Cornelius et [Col. 0386A] sui, et Samaritani gentiles per baptismum et Spiritus sancti donum adjuncti sunt fidelibus. In hac ordinavit charitatem, quando in charitate unanimes in diversos distribuit ordines, quosdam faciens apostolos, quosdam prophetas, alios evangelistas, alios pastores, alios doctores. Aliter, cella vinaria est sacra Scriptura. In hanc Christus Ecclesiam introduxit, dum ei spiritualem intelligentiam dedit, ut scribitur: Aperuit illis sensum ut intelligerent Scripturas (Luc. XXIV, 45). Charitatem in ea ordinavit, dum per Scripturas tres gradus ordinavit charitatis, ut in primis Deum prae omnibus, deinde ut proximum, ut seipsum, ad ultimum etiam inimicum propter Deum diligat. Ordines quoque in charitate facimus, dum post Deum parentes nostros, deinde conjuges et filios, [Col. 0386B] deinde fratres et cognatos, deinde domesticos et concives, ad extremum inimicos, scilicet Judaeos et paganos diligimus. Haec sponsa egressa narrat juvenculis se praestolantibus, scilicet Ecclesia perfecta aliis Ecclesiis filiabus suis, quibus dicit: Fulcite me floribus, stipate me malis. Per flores accipiuntur pueri, et simplices in fide florentes, per malos, id est arbores, intelliguntur juvenes in operatione fructificantes, quasi perfecta Ecclesia dicat imperfectis: Quandoquidem ego vino Scripturae sum inebriata, et charitas per diversos gradus in me est ordinata, vos fulcite me floribus, hoc est, praedicatione vestra supponite mihi pueros in fide floridos, et stipate me malis, id est exemplis vestris multiplicate in me juvenes in bonis fructiferos, ut quod bibi eis propinem, et ordinem [Col. 0386C] in eis charitatem. Similitudo est a domo jam senio collapsa, quae fulcris sustentatur ne cadat. Et est Ecclesia in senibus honestis destituta, quae pueris fide floridis quodammodo fulcitur ne corruat.

Alia similitudo est a stipitibus, qui noviter pullulantes matrem, id est arborem, cingunt; vel a militibus, qui Dominum suum armis stipant, ne hostilis impetus in eum fiat. Sic fideles matrem Ecclesiam, quasi in medio stantem, bonis actibus stipant, dum alii eleemosynis, alii lectionibus, alii orationibus insudant, et armis Scripturarum eam circumdant, ne hostis diabolus vel haereticus impetum in eam faciat. Vos Ecclesiae, filiae meae, fulcite me floribus, id est bonis filiis, ne deficiam, sed in vestris [Col. 0386D] operibus interim requiescam, quia amore langueo, dilecti mei, quem adhuc videre non valeo, et amore supernae patriae, quam adhuc non habeo. Et propter hoc laeva ejus sub capite meo, et dextera illius amplexabitur me. Per laevam praesentis vitae gloriam, per dexteram vero perennis vitae gloriam seu beatitudinem designat, ut scribitur: Longitudo dierum in dextra ejus, et in sinistra illius divitiae et gloria (Prov. III, 16). Caput Ecclesiae est Christus. Dicit ergo, laeva ejus sub capite meo, hoc est, gloriam praesentis vitae sub capite meo, scilicet Christo, amore pono, quem prae omnibus divitiis diligo. Et dextera illius amplexabitur me, hoc est, aeterna beatitudo recipiet me. Vel ordo justorum, qui a dextris Christi erit, diligit me. Aliter, laeva ejus sub capite meo, id [Col. 0387A] est vetus lex, quia carnalia instituta despicio, et dextera illius, id est Evangelium Christi, amplexabitur me, ad obediendum sibi, vel laeva ejus, id est activa vita, est sub capite meo, id est Christo, in qua ei servio, et dextera illius, id est contemplativa vita, amplexabitur me, in qua ei requiescens placeo. Et ne me aliquis de hac quiete inquietet, interdicit sponsus dicens: Adjuro vos filiae Jerusalem, per capreas cervosque camporum, ne suscitetis neque evigilare faciatis dilectam, quoadusque ipsa velit.

Per capreas, quae alta petunt, et a longe venatorem prospiciunt, prophetae designantur, qui, in altam contemplationem sublevati, Christum et Ecclesiae mysteria a longe prospexerunt. Per cervos, qui spineta transiliunt et venenum vincunt, apostoli designantur, [Col. 0387B] qui, spinas peccatorum transilientes, spinas poenarum passi, malitiam mundi vicerunt.

Campi sunt duae Ecclesiae, una ante adventum Christi sub prophetis; altera post adventum sub apostolis. In quibus campis varii flores sunt, omnes fideles. Vel campi sunt duo Testamenta, in quibus sunt flores, scilicet pulchrae sententiae. In uno campo capreae, scilicet prophetae cucurrerunt, dum veteri populo Christum futurum praenuntiaverunt. In alio campo apostoli quasi cervi cucurrerunt, dum Christiano populo Christum innotuerunt. Filiae Jerusalem sunt omnes Ecclesiae catholicae; Ecclesiae Jerusalem dictae, aeternam pacem in coelis visurae. Jerusalem quippe dicitur visio pacis, quibus a sponso dicitur: O vos Ecclesiae, filiae coelestis Jerusalem, ego [Col. 0387C] Deus vester adjuro vos, hoc est, sacramento incarnationis meae et vestri baptismatis constringo vos, praecipiens vobis, per capreas cervosque camporum, id est prophetas et apostolos doctores populorum, ne vi vel praemio suscitetis dilectam, vel inquietetis eam dormientem a strepitu mundi amore mei, neque evigilare faciatis a somno contemplationis, cogendo ad saecularia negotia, quoadusque ipsa velit, hoc est, donec ipsa sua sponte onus regiminis compatiendo proximis subire velit. Sunt plerique potentes, qui spiritales viros ad regimen lucri causa cogunt, ut nimirum de eis beneficia habeant. Hi utique dilectam a somno quietis excitant, et hoc Christus per prophetas et apostolos interdicit ne fiat. Cum [Col. 0387D] autem ipsi spiritales expedire viderint ut fratribus praesint, a quiete sua sponte surgunt. Et pondus regiminis, licet inviti, suscipiunt, et proximis oppressis subveniunt.

Moraliter autem sponsus a sponsa in cellam vinariam introducitur, dum quis Christo trahente claustrum ingreditur, in quo vinum quod laetificat cor hominis bibit, cum de Scripturis promissa laetitiae haurit. In hoc charitas ordinatur, dum in primis Deus, deinde praelatus, deinde priores, deinde alii fratres pro meritis ab eo amantur. Hunc flores fulciunt, et mali, id est arbores, vel mala, id est fructus (utrumque enim legi potest) stipant, cum eum pueri et juvenes in sanctis studiis circumdant. Hic amore languet, cum non omnes fratres Christum [Col. 0388A] amare videt. Laeva, hoc est, praesens vita est sub capite, id est sub mente ejus, et dextera, hoc est aeterna vita, eum amplexatur, quia hanc solam sectatur. Caput quippe animae mens est, quia sicut caput omnia membra regit, ita mens cogitationes disponit: Aliter, laeva sunt virtutes in hac vita necessariae, dextera vero incorruptibilitas in futura danda. Laeva est sub capite, dum virtutes sunt sub mente, et dextera eum amplexabitur, dum in futuro incorruptibilitas ei dabitur. Et quia hic talis capreae cervoque comparatur, ne quis eum ab hac quiete inquietet a Christo interminatur. Caprea habet quatuor naturas, alta petit, bonas herbas a malis eligit, ruminat, vulnera sua per dictamnum curat. Sic spiritualis homo ad alta virtutum conscendit, bonas [Col. 0388B] sententias a malis secernit, praedicando ruminat spiritualem cibum, quem legendo comedit, vulnera peccatorum per medicamentum poenitentiae curat.

Cervus quoque habet quatuor naturas. Cum insulas longe petunt, gregatim mare transnatant, et unusquisque caput alterius super clunes portat, cum canibus insequuntur, spineta transiliunt; senescentes serpentem de caverna naribus trahunt ac comedunt. Ad fontem potando currunt. Cornua et pilos renovandi causa deponunt. Sic justi, cum ad patriam paradisi per mare saeculi properant, unusquisque onus alterius portat, cum eos mali persequuntur. Temporalia bona quae, ut spineta, sunt impedimenta eis vitae relinquunt. Serpentem de caverna naribus extrahunt, quia diabolum vel peccatum [Col. 0388C] de corde fratrum afflatu exhortationis auferunt. Post sumptum venenum ad fontem currunt, quia commissa peccata fonte lacrymarum diluunt. Cornua et pilos deponunt, quia divitias, quae sunt superflua, rejiciunt, et in virtutibus renovati juvenescunt.

Juxta anagogen vero, id est altiorem sensum, Ecclesia in coelis jam recepta dicit: Introduxit me rex in cellam vinariam, scilicet Christus rex gloriae introduxit me in supernam patriam, ubi sitientes justitiam inebriabuntur ab ubertate domus Domini, et torrente voluptatis suae potabit eos (Psal. XXXV, 3).

Et notandum quod ubi introductio ponitur, ibi Christus rex dicitur, quia Ecclesia quam introducit, [Col. 0388D] est ejus regnum, super quam ipse rex regnabit. In hac charitatem ordinabit, quia virgines in charitate viventes in suas mansiones, viduas in suas, conjugatas in suas ordinabit. Hanc flores cingunt, mali stipant, dum electi in fide et operatione inventi eam in gloria circumdant. Languet amore, quia satiando non satiatur dilecti sui visione. Laeva sponsi est sub ejus capite, id est Ecclesia in hac vita relicta est sub ejus custodia, et dextera ejus eam amplexabitur, quia multitudo angelorum de ejus societate laetatur; ibi filiae Jerusalem, hoc est omnes fideles animae, et capreae, scilicet prophetae, vel alii sancti, qui ad alta coelorum per virtutes conscenderunt, et cervi, videlicet apostoli, vel alii electi, qui spineta peccatorum transilierunt, ejus gloriae congaudent.

[Col. 0389A] VERS. 8-10.---Vox dilecti mei: Surge, propera, amica mea. Historia. Sponsa dormiente, et nemine hanc excitare praesumente, ipse sponsus hanc excitat, et praecipit ut surgens puellas suas ad opera dirigat; quae ad vocem sponsi surgit, et comites ad excolendas vineas, et capiendas vulpeculas mittit.

Allegoria. Quasi sponsa dormit, quando Ecclesia, post ascensionem Domini sub apostolis collecta, duodecim annis absque praedicatione Jerosolymis mansit. Hanc sponsus excitavit, puellas in opus mittere monuit, quando Christus Petro, per discum de coelo missum, in quo omnia animalia erant, omnibus gentibus praedicandum monuit (Act. X, 19). Sponsa vero comites ad vineas excolendas, et vulpes capiendas misit, quando Ecclesia apostolos, et eorum [Col. 0389B] discipulos ad convertendas gentes, et Judaicas vel propheticas haereses obstruendas misit.

Et nota quod misit puellas, sicut alias scribitur, quia sapientia misit ancillas invitare populos ad mensam, quia nimirum Christus Dei sapientia misit rusticanos et despectos homines invitare populos ad aeternae vitae convivium. Sponsa, a sponso excitata, alloquitur adolescentulas; haec vox quam audivi: Surge, propera amica mea, est vox dilecti mei. Igitur est surgendum, et ei ad opus quod me vocat obediendum. Dixit enim: Ite, docete omnes gentes (Matth. XXVIII, 19). Et alibi: Segregate mihi Paulum et Barnabam in opus ad quod assumpsi eos (Act. XIII, 2), scilicet praedicare gentibus.

Item ubi Macedo apparuit Paulo dicens; Transiens [Col. 0389C] in Macedoniam, adjuva nos (Act. XVI, 9). Quando enim amica pastoris dormivit, oves per devia errabant, sed bonus Pastor dilectam fecit evigilare, et dispersum gregem ad viam per se collectum congregare, ut esset unus pastor, et unum ovile.

Et nota quod superius adolescentulas adjurabat ne sponsam excitarent, quam ipse nunc excitat, quia videlicet omnia tempora tempus habent, et oportet spirituales tempore pacis in contemplatione quiescere, tempore vero persecutionis vel haeresis contra hostes Dei praedicando, dictando pugnare. Dicunt adolescentulae: Num eum vidisti cujus vocem audisti? Et illa: Ecce impraesentiarum video, quia iste, olim promissus, Veniet saliens in montibus, transiliens colles. Similitudo est a cervis, qui in [Col. 0389D] montibus saliendo currunt. Unde sequitur:

VERS 9.---Similis est dilectus meus capreae hinnuloque cervorum. Montes qui super plana terrae ad alta consurgunt, sunt prophetae, qui communem vitam hominum altitudine virtutum transcendunt. Colles autem sunt Pharisaei, qui scientia legis eminebant in populo Dei. Sponsus ergo venit saliens in montibus, quia Christus per quosdam saltus venit in mundum, ut praedictum est in prophetis. De coelo quippe saltum dedit in uterum virginis, de utero in praesepium, de praesepio in crucem, de cruce in sepulcrum, de sepulcro in coelum. Colles transilivit, quando superbos Pharisaeos praeteriit, et humiles apostolos elegit.

[Col. 0390A] Aliter. In montibus saliens venit, quia saltus suos per mentes, id est per virtuosos viros praedicari voluit. Colles transilivit, dum adhuc imperfectus in praedicatione cessare voluit. Oportet enim ut prius discant et faciant, et postea doceant, ut de Domino scriptum est: Quia coepit Jesus facere et docere (Act. I, 1). Aliter: Qui salit nunc sursum nunc deorsum est, ita Christus in divinitate sursum, in humanitate fuit deorsum. Sol oriens in primis apparet in montibus, deinde in collibus. Montes fuerunt apostoli. In his saliebat Christus, cum per nomen ejus suscitarent mortuos, et alia miracula et signa facerent. Per colles transilivit, cum sequaces apostolorum etiam signa facerent; hic similis est capreae, quia in similitudine carnis peccati apparuit, dum de peccatoribus [Col. 0390B] natus fuit. Sicut enim per oves justi, ita per capreas peccatores designantur. Vel ideo similis capreae dicitur, quia sicut caprea velociter currit, et bonas herbas a noxiis eligit, sic Christus velociter obedientiam Patris explevit, bonos a malis in judicio segregabit. Similis est etiam hinnulo cervorum, in varietate virtutum et miraculorum. Est enim hinnulus varii coloris; hic fervente sole umbrosum locum quaerit, in quo ab aestu requiescat, sic Christus in castis mentibus requiescit ab aestu vitiorum. Per cervos, qui velociter currunt et saliunt, prophetae et patriarchae sunt figurati, qui velociter in mandatis Domini sine querela cucurrerunt, et de virtute in virtutem salierunt.

[Col. 0390C] Hinnulus cervorum est Christus filius patriarcharum et prophetarum. Hinnulus dicitur ab innuo; abscondit se enim a venatoribus cum mater ei innuit. Christus similis est hinnulo cervorum, quia filius patriarcharum ut Joseph est venditus, ut Isaac a Patre est immolatus. Et sicut hinnulus velocius cervis currit, sic Christus qui peccatum non fecit, omnes sanctos agilitate praecurrit. His ergo animalibus, quae saltibus gaudent, Christus comparatur; quia praedictis saltibus currens super omnes justos exaltatur. Dicunt adolescentulae: Ubi nunc est ille; dicit sponsa: En ipse post parietem, respiciens per fenestras, prospiciens per cancellos. Similitudo est ab illo qui, cubiculum amicae intrare non valens, per fenestram ei loquitur. Paries est murus, qui [Col. 0390D] domum a domo separat, et significat originale peccatum vel mortalitatem, quae de peccato venit, quod nos a Deo separat. Quem murum coepit Adam aedificare, et omnis posteritas ejus laborat eum consummare. Hunc Judaei multis peccatis aedificaverunt, et ideo Christum lapidem angularem, pretiosum, electum, qui eos a peccatis prohibuit, reprobaverunt, in quem non credentes offenderunt et corruerunt. Sed hic lapis in montem magnum crevit, super quem Sion civitas Regis magni aedificari coepit, quae omnes in se credentes, in se cives recipit, quae dicit: In Deo meo transgrediar murum (Psal. XVII, 30), quia nullum fecit peccatum. Post hunc murum Christus stetit, ut eum impelleret, quia [Col. 0391A] mortalis est factus, ut originale peccatum destrueret.

Qui stat, laborat, et Christus in destructione hujus muri in tantum laboravit, quod etiam sanguinem sudavit. Fenestrae, quae lumen in domum mittunt, sunt apostoli, qui lumen cognitionis Dei in Ecclesiam domum Dei fuderunt. Cancelli, id est parva foramina in pariete, per quae sol radios suos vibrat, sunt prophetae, per quos sol justitiae radios suae notitiae mundo immittebat. Cancelli etiam sunt artus in anteriori parte domus. Unde dicuntur cancellarii, videlicet prolocutores regis, qui de cancellis edicta regis populo dicunt. Quod iterum erant prophetae, qui in anteriori parte domus, scilicet in Synagoga, quae erat umbra domus Ecclesiae, mandata Dei populo [Col. 0391B] nuntiabant.

Cancelli quoque sunt loca in choro, in quibus psallentes sunt ordinati, et muniunt omnes qui sunt in diversis gradibus constituti. Sponsus ergo per fenestram sponsam respexit, dum Christus per apostolos lumen cognitionis suae Ecclesiae infudit. Per cancellos hanc respexit, dum per prophetas vel reliquos doctores ei radios suae notitiae immisit. Per fenestram prospiciens partim videtur, partim non videtur, sic Christus in carne manens partim visus est Deus in miraculis, partim non est visus in infirmitate passionis, et, quia post parietem stetit, sponsae conjungi non potuit, et ideo per fenestram oscula et verba dedit, quia quandiu mortalitas interposita [est], Ecclesiae conjungi perfecte non potuit, [Col. 0391C] tamen oscula doctrinae per fenestram corporis praebuit. Destructo pariete sponsae copulatur, quia ablata mortalitate Ecclesiae, ut est, manifestabitur, quae dicit: Dilectus meus, quem diligo prae omnibus, qui saliendo ad me venit, et stans murum impegit, ipse, per fenestras et cancellos respiciens, me excitat, et loquitur mihi dicens: Surge, propera, amica mea, hoc est, qui secundum Scripturas in mundum venit, et mortem nostram destruxit, ipse mihi per prophetas et apostolos praecipit ut hoc aliis praedicem, dicens: O primitiva Ecclesia, quae diu cessasti a praedicatione, surge a quiete tua, id est praepara te ad laborem, ad praedicandum gentibus, propera, quia tempus breve est. Et, si hoc feceris, eris amica mea, faciens mihi amicos per fidem, qui [Col. 0391D] sunt inimici per infidelitatem. Et eris columba mea, septiformi Spiritu illustrata; ut columba septem naturis decorata, faciens simplices. Et eris formosa mea, deformes in vitiis faciens formosos in virtutibus, et cum illis comitata ad me venies, ad remunerandum te.

Notandum quod haec verba et sequentia sunt sponsae repraesentantis verba sponsi. Opportunum habes tempus praedicandi. Jam enim (vers 11) hiems, id est infidelitas, transiit; imber, id est persecutio, abiit et recessit. Hiems, quae gelu terram constringit ne fructificet, est infidelitas, quae corda hominum frigore malitiae constringit, ne fructum fidei afferant. Haec hiems usque ad Christum duravit, sed [Col. 0392A] ipso sole justitiae oriente hiems transiit, et ver calore fidei sancti Spiritus terram solvit, et virtutum flores produxit. Imber est pluvia in impetu veniens, et cito recedens; sic persecutio cum impetu venit, sed Christo in suis vincente cito abiit. Porro apostolis praedicantibus et eorum successoribus non abiit, sed maxime persecutio crevit. Sed ideo praeterito modo dicit abiit, quia ut imber cito recessit. Aliud est abire, aliud est recedere. Ille abit qui vult reverti, ille recedit qui non vult reverti. Sub regibus gentium persecutio aliquando abiit, et iterum rediit. Tempore vero Constantini non reversura recessit. Oportuit autem persecutionem excitari, ut probati possent coronari. Imber quoque significat tempestatem bellorum. Ante Christi adventum [Col. 0392B] maxima tempestas bellorum in toto orbe desaeviit, ut nulli liceret de terra sua in aliam migrare, quin haberetur pro exploratore; sed postquam Christus vera pax advenit, imber bellorum recessit.

VERS. 12-14.---Et tunc flores apparuerunt in terra nostra, scilicet homines in fide florentes apparuerunt in Judaea, olim a tyranno diabolo possessa, sed a me pro victoria crucis recepta, et ideo in nostra terra nunc tempus putationis advenit, ut sterilia sarmenta praecidantur, quatenus flores uberius erumpant, qui fructum abundantem proferant, scilicet ut vitia amputentur, et virtutes plantentur. Vox quoque turturis, id est praedicatio Christi, audita est in terra nostra, scilicet in Judaea, nunc per fidem nostram, vel vox praedicatorum, qui suo cantu abscessum [Col. 0392C] hiemis, et veris adventum nuntiant, qui pro cantu suo humilem gemitum reddunt, qui pudicitiae amatores sunt, qui conversationem hominum fugiunt, et semper in vagis montium vel in verticibus morantur, dum in mundo solo corpore positi, conversationem habent in coelis, incolatus su et patriae sibi promissae memores. Vel vox poenitentium peccata sua gementium audita est, ficus etiam protulit grossos suos, videlicet Synagoga, ut ficus folia, id est ubera, non habens opera, et ideo a Domino maledicta abjecit carnales sensus legis. Grossi quippe sunt immaturi fructus ficus, qui levi tactu concussi cadunt.

Ut enim vox turturis Christi in terra sonuit, ficus Synagoga concussa grossos, id est acerbos sensus [Col. 0392D] legis, abjecit, et dulces ficus, id est apostolos protulit, qui dulcem cibum allegorice credentibus ministrarent. Et quia ficus Synagoga apostolos protulit, ideo vineae florentes odorem dederunt, scilicet Ecclesiae de Judaeis conversae in fide florentes, famam bonae operationis dederunt. Flos vitis expressus conficit poculi genus, quod saluti et voluptati est ad comedendum. Flos vitis est fides Christi; poculum inde confectum est Evangelium sanctum, quod confert aeternam salutem et vitae voluptatem.

Nota quod sponsa, quae ad colendum vineam mittitur, tribus nominibus appellatur, scilicet, amica, columba, formosa, quia nimirum cultura vineae, quod est praedicatio, his solis committitur, in quibus [Col. 0393A] recta fides, et pura dilectio, et simplex operatio invenitur, quatenus faciendo quae docent, sint Dei amici non lucri causa operantes, sint columbini, in dilectione sint formosi. Haec septem a Spiritu sancto proponuntur, quia vinea Christi, per septem dona Spiritus sancti septem modis excolitur, dum per praedicationem hiems infidelitatis solvitur, et imber bellorum sedatur, et flores initia bonorum producuntur, sarmenta vitiorum amputantur, vox turturis, id est simplicis praedicationis, in culta terra, scilicet, in corde jam credulo libenter auditur. Ficus profert fructum, scilicet, quisque fidelis bonum opus, et sic vineae excultae, scilicet Ecclesiae in fide floridae dant odorem virtutum

Jam mittitur filia Pharaonis pro filia Babylonis, et [Col. 0393B] cum ea regis legati mittuntur pro regina austri, cui a sponso dicitur: Surge, amica mea, superius dixit, surge; et iterum repetit, surge, quia duobus modis surgimus: cum aut ad operandum, aut ad docendum mentem erigimus. Dicitur ergo, surge, id est ad bene operandum, et ad exemplum praebendum mente erigere. Iterum dicitur, surge, id est ad docendum alios mente erigere.

Surgere enim est sursum se erigere. Ille surgit qui facit et docet bonum quod didicit, o amica mea, cui nota feci omnia patris secreta, surge, et adduc filiam regis Babylonis mihi, ut et ipsa fiat amica mea. Tu olim habitans cum habitantibus Cedar fusca, nunc per mea dona speciosa, doce eam esse in virtutibus speciosam, nunc in vitiis foedam, et [Col. 0393C] cum illa charitate ornata, veni ad nuptias, tu columba mea, per me septem donis Spiritus sancti repleta, doce eam simplicitatem, ut septiformem spiritum percipiat, nidificans in foraminibus petrae, et in cavernis maceriae, hoc est, spem salutis ponens in vulneribus Christi, et in promissis sacrae Scripturae.

Petra quippe est Christus, super quam petram aedificatur Ecclesia domus Domini. De hac petra fluxit aqua, quae filios Israel satiavit, quia de Christi latere sanguis et aqua manabat, quae hanc columbam redemit et lavit. Hujus petrae foramina sunt Christi vulnera, quae sunt columbae, id est Ecclesiae ab accipitribus, id est a daemonibus munimina. Maceria est Christi latus, caverna lateris est vulnus, [Col. 0393D] quod lancea militis fecit. In quo haec columba nidum posuit spei. Vel maceria est murus circa vineas absque caemento factus. Et intelligitur Scriptura, quae cingit Ecclesias, absque haeresi compacta. Sicut enim caementum est ligamen lapidis, ita haeresis ligamen est animarum.

Cavernae hujus maceriae sunt profundae Scripturae sententiae, in quibus se a vitiis abscondunt hae columbae.

Et notandum quod tribus nominibus attollit quos ad praedicationem mittit, quia ordo doctorum debet secreta Domini, ut amicus scire quae doceat; et munditia speciosus, ut vita ejus auditoribus splendeat, et septem praedictis virtutibus ut columba septem naturis fulgeat. Cui dicitur.

[Col. 0394A] VERS. 14.---Ostende mihi faciem tuam. Per faciem homo cognoscitur, facies ergo Ecclesiae est bona operatio, per quam cognoscitur; hanc faciem ostendit, dum quod occulte operatur in publico alios operari docet. Domino facies ostenditur, dum causa Dei bonum opus ad exemplum proximis profertur: Sonet vox tua in auribus meis, scilicet quod in die desponsationis tuae in baptismate mihi te servare promisisti, hoc alios servare doce: vox enim tua dulcis, subaudis erit auditoribus, si ita vivis ut doces, et facies tua decora, id est operatio tua erit mihi placita. Decorus dicitur quasi decor oris. Decorum quippe est dicere et facere, unde delectatur Deus. Adhuc repraesentat sponsa verba dilecti. Superiora dixit ad sponsam, nunc convertit se ad adolescentulas, [Col. 0394B] dicens.

VERS. 15.---Capite nobis vulpeculas parvulas quae demoliuntur vineam nam vinea nostra floruit. Quasi dicat, vinea nostra floruit, quam amica mea magno labore excoluit, sed ecce vulpes irrumpunt, et fructum ejus capiunt, quas vos adolescentulae capite et de vinea expellite. Vulpes se in foveis abdunt, et nunquam recto itinere incedunt. Vulpes etiam cum esurit, aperto ore se mortuam fingit, et ita aves decipit et devorat.

Per has notantur haeretici, qui in occultis disputant, nunquam rectum iter fidei servant, catholicos et humiles se simulant, ut simplices decipiant. Hoc praedicatores capiunt, cum eos ratione et auctoritate vincunt et redarguunt. Hi ideo parvuli dicuntur, [Col. 0394C] quia se humiles fingunt. Vel ideo parvuli dicuntur, quia ut parvuli a magnis, ita ipsi a catholicis superati deficiunt. Vineas autem demoliuntur, id est suffodiunt, dum Ecclesias per haereses et schismata scindunt. Sed una vinea, scilicet Ecclesia catholica, in recta fide floret, fructum operationis ubique profert. Quae laetabunda dicit:

VERS. 16, 17.---Dilectus meus mihi, et ego illi, qui pascitur inter lilia. Dilectus meus mihi haec locutus est, et ego illi, subaudis obediam, qui pascitur inter lilia, hoc est delectatur in operibus eorum qui sunt candidi in virtutibus, qui sunt decus aliorum, ut lilium spinarum. Et tandiu in his pascitur, et tandiu obediam illi alios docendo, donec aspiret [Col. 0394D] dies, id est donec scientia aeternae claritatis adveniat, ubi omnes verum lumen videant, et donec inclinentur umbrae, id est donec ignorantia praesentis vitae pertranseat.

Dies est praesentia solis, nox vero est umbra terrae. Cum sol surgit, dies cum suavi spiramine venit, tunc umbra terrae, quod est nox sub terram inclinata evanescit. Ita cum sol justitiae Christus illuxerit, et dies aeternitatis cum refrigerio justorum aspiraverit, ignorantia et persecutio hujus vitae et umbra evanescet.

Similitudo est ab illo qui, nimio aestu fatigatus, vento et dulci aura recreatur. Sic Ecclesia, aestu tribulationum fatigata, Christo adveniente recreatur. Filia Pharaonis pro filia Babylonis missa sponsum [Col. 0395A] sum orat, ut ejus auxilio illam adducat, dicens: O mi dilecte, revertere, ad filiam Babylonis per gratiam, a qua recessisti per idololatriam, similis esto, in ea capreae quae alta petit, et salubres herbas a noxiis elegit, ut salvandos a massa perditionis secernas, et eos alta coelorum petere facias. Aut similis esto in ea hinnulo cervorum, qui velociter currit et umbrosum locum quaerit, ut facias eam velociter ad fidem, et ad baptismum currere, et de aestu vitiorum opaca virtutum quaerere, tu existens super praedicatores, dando eis verbum tuum loqui cum fiducia (Act. IV, 31), qui sunt per contemplationem montes in domo Dei, quod est Ecclesia, sicut haec animalia propter pascua habitant super montes Bethel.

Bethel dicitur domus consurgens, vel domus vigiliarum, [Col. 0395B] vel domus Dei. Et est Ecclesia quae ad coelestia consurgit, in qua sunt vigiliae laudis contra daemones et vitia, in qua habitat Deus per fidem. Hujus montes sunt doctores alti in virtutibus, super quos est Christus, caprea, et hinnulus cervorum, cum per eos bonos a malis eligit, et eos per exempla sanctorum currere facit. Capreae et hinnuli in montibus Bethel habitant, quando quique fideles per doctrinam sanctorum ad alta coelorum festinant.

Tropologice dilectus sponsam a somno excitat, cum Christus interna inspiratione spiritualem virum a claustrali quiete ad regimen Ecclesiae vocat. Hic in montibus saltat, cum eum de virtute in virtutem per exempla Patrum ducit. Ipse erit similis capreae hinnuloque cervorum cum bonas sententias [Col. 0395C] eligit, alta virtutum ad bravium vitae exemplo sanctorum petit, stans parietem impellit, cum consilium malignantium sapienter subvertit. Per cancellos et fenestras respicit, dum apostolicas et propheticas Scripturas diligenter intendit.

Dilectus ei per cancellos et fenestras loquitur ut surgat, cum Christus per prophetas et apostolos eum docet, ut proximos ad bene vivendum moneat.

Ipse vero surgit, dum ei ad omnia obedit. Properat cum opportune importune praedicat, et sic amicus Dei fit, cum alios amicos Dei facit; columba est, cum simpliciter vivit; formosus, cum alios ad bona informat; venit, cum jussa Dei implet: hinc hiems transit, cum aspera conversatio commissae plebis in malitia indurata calore divini amoris soluta, in ver sanctae [Col. 0395D] conversationis transibit; imber recedit, cum tentatio persequentium se cessabit. Cum enim pravos a pravitate prohibet, mox persecutionem ab eis sustinet, quia omnes qui volunt pie vivere in Christo Jesu, persecutionem patientur (II Tim. III, 12). Imbre abeunte flores apparebunt, quia cessante persecutione malorum, initia bonorum erumpunt. Ipse sarmenta amputat, dum rebelles de Ecclesia segregat. Vox turturis in terra auditur, cum poenitentes ad Ecclesiam per lamenta convertuntur. Ficus profert grossos, dum bona arbor, scilicet bonus homo profert bonum opus. Vineae florentes dant odorem, quando Ecclesiae vel claustra sub eo emittunt bonorum operum opinionem. Ipse surgit, cum haereticis resistit. [Col. 0396A] Amicus Dei efficitur, cum inimicos Dei persequitur. Speciosus est, cum errantes ad speciem Dei reducit. Venit, cum negligentes ad nuptias Agni venire facit. Columba est, quae alienos pullos nutrit, cum filios perditionis, filios gehennae, filios irae, facit filios regni et filios Dei. In foraminibus petrae nidificat, cum eos in vulneribus Christi confidere imperat. In caverna maceriae habitat, cum in doctrina sacrae Scripturae eos sperare clamitat. Faciem suam Deo ostendit, dum per bonum quod agit, Dei retributionem intendit. Quem enim conscientia accusat, abscondit faciem, et loqui verecundatur. Ille faciem ostendit, qui opere complet quod verbo docet. Vox ejus in auribus Dei sonat, quando vivit et praedicat. Vulpeculas capit, dum falsos fratres ad [Col. 0396B] regulam justitiae corrigit, aut incorrigibiles de coetu fratrum repellit, ne vineas suffodiant, id est ne congregationes justorum simulatione subvertant. Dilectus placet illi, in promissis, et ipse placet illi, in obediendo ejus praeceptis. Pascitur inter lilia, quia reficitur sanctorum vita in virtutibus candida. Donec aspiret dies, hoc est, donec lux veritatis omnibus appareat, et umbra transeat; sicut enim umbra fuit Synagoga, et quidquid ille populus egit, umbra fuit illius rei quam nunc agimus, ita sacramenta Ecclesiae et festivitates sunt umbra futurae gloriae. Sic etiam omnia mala praesentis vitae sunt umbrae malorum futurae vitae. Cum ergo lux aeternae gloriae illuxerit, tunc umbra sacramentorum evanescit, et tribulatio praesens recedit. Dilectus ad hunc revertitur, [Col. 0396C] cum expulsis hypocritis numerus perfectorum augetur. Huic erit dilectus caprea, cum per eum honos a malis secernit. Hinnulus erit, cum quoslibet ad conversionem currere facit. Et hoc super montes Bethel, id est hoc facit per praelatos domus Dei.

Anagogice, dilectus sponsam a somno excitat, cum Christus peregrinantem Ecclesiam ad coelestia vocat. Hunc videt in montibus et in collibus salientem, quando cernit eum super ordines angelorum et sanctorum in dextera Patris regnantem. Similem capreae videt et hinnulo cervorum, quia de patriarchis natum conspiciet Judicem vivorum et mortuorum. Post parietem nostrum stat respiciens per fenestras et cancellos, quia carnem sumptam ex nobis mortalem, monstrabit ei in gloria Patris immortalem, [Col. 0396D] ut per prophetas et apostolos promiserat. Ipsa surgit, quia vocanti occurrit ad gaudia; properat, ubi amica secreta coelestia videt; ubi erit columba septiformi spiritu plena; formosa, quia sine macula. Ibi hiems totius adversitatis transit, imber, id est torpor et saevitia praesentis vitae abscedit, quia, cum de corpore educitur ad contemplandum Deum, in substantia sua ducitur.

Non jam verborum guttae sunt necessariae, ut pluvia praedicationis debeat infundi, quia quod hic minus audire potuit, amplius videbit; nec tentatio necessaria, qua aliquis debeat probari. Tunc flores apparent in terra, quia quando de aeternae beatitudinis vita quaedam suavitatis primordia praegustare [Col. 0397A] anima coeperit, quasi jam in floribus odoratur exiens, quod postquam egressa fuerit, in fructu uberius habebit. Tunc tempus putationis advenit, quia, omni vitio amputato, morte et poena carebit.

Mox ab ea, vox turturis Christi, in terra viventium audietur: Intra in gaudium Domini tui (Matth. XXV, 23). Et ficus profert grossos suos, cum laboris sui recipiet fructus, aeternae vitae praemium. Vineae florentes dant odorem suum, quia Ecclesiae, quae hic in virtutibus floruerunt, ibi odorem suavitatis emittentes, aeternam praebent voluptatem. His amicis sociabitur amica in gloria, speciosa in amplexu Spiritus sancti, columba, in foramine petrae, id est in secretis Christi, et in caverna maceriae, hoc est, in cubilibus civitatis supernae. Ibi ostendit ei Christus faciem suam, quando in majestate sua videbit [Col. 0397B] eum facie ad faciem (I Cor. XIII, 12). Vox ejus sonabit in auribus ejus, quando audiet eum dicentem: Venite, benedicti Patris mei, percipite regnum (Matth. XXV, 34). Quae vox est dulcis, et facies decora, in quam aesiderant angeli prospicere (I Petr. I, 12). Vulpeculae capiuntur, quae vineas demoliuntur, quia per angelos omnia scandala colligentur et in caminum [Col. 0398A] ignis mittentur (Matth. XIII, 41). Postea semper vinea florebit, quia Ecclesia cum Christo in aeternum gaudebit. Dilectus illi conjungitur, et ipsa illi, qui pascitur inter lilia, quia regnat inter agmina sanctorum, in virtutibus candida. Vel nunc inter lilia pascitur, quia in provectibus sanctorum usque in finem saeculi reficitur. Donec aspiret dies et inclinentur umbrae.

Silvestria animalia, unde similitudo est, pascuntur per totam noctem; superveniente aurora quaerunt sibi tuta loca, ita Christus, dum constat mundus, qui est nox, per illam noctem pascitur, de sanctorum virtutibus, cum aspirat dies aeternitatis, et ortus fuerit sol justitiae Christus, postea non laborabit in fidelibus, sed Deus erit omnia in omnibus [Col. 0398B] (I Cor. XV, 28). Tunc de judicio reversus, similis erit capreae, quae bonas herbas eligit, et alta petit, quia bonis ad se electis, in alta gloria Patris regnabit. Et erit similis hinnulo, qui in umbroso loco requiescit, quia in refrigerio sanctorum ipse refrigerium eorum requiescet; super montes Bethel, videlicet super omnes ordines angelorum coelestis Jerusalem, quae est domus Dei.



SECUNDUS TRACTATUS.
[Col. 0397]

[Col. 0397B] Praecedens tractatus erat de filia Pharaonis, sequens erit de filia Babylonis. Jam legati Regis pro regina austri missi veniunt, sponsam in camelis cum magno comitatu adducunt; quam filia Pharaonis [Col. 0397C] de vinea cum suis comitibus egressa, cum magno tripudio excepit, cum magno comitum plausu in templum regis duxit. Hancque rex regali munificentia dotatam, ad convivium praeparatum introduxit, scilicet apostoli, pro Ecclesia gentium missi, hanc signis et praedicationibus ad fidem Christi convertunt. Quam multitudo fidelium, de Judaea gratias agendo sibi associavit. In templum Domini, id est in primitivam Ecclesiam verbo et exemplo deduxit; hancque Rex gloriae, Christus, multis donis sapientiae et scientiae ditatam, ad convivium corporis sui, vel sacrae Scripturae vocavit. Legitur namque quod Paulus et Barnabas, et alii ad gentes ad praedicandum missi, ad Jerusalem reversi, fratribus [Col. 0397D] retulerunt, quanta Deus per eos in gentibus fecerit, et quanta aviditate gentes fidem receperint, et quomodo Ecclesia in Judaea constituta de eorum conversione exsultaverit (Act. XXI, 19). Filia ergo Babylonis olim in idololatria misera, scilicet gentilitas filia confusionis, nunc austri regina, quia ad verum Regem Christum conversa loquitur filiae Pharaonis, videlicet Ecclesiae de Judaeis, narrans ei miserias, quas passa est a priori vita dicens.



CAPUT III.

VERS. 1.---In lectulo meo per noctem quaesivi quem diligit anima mea. Similitudo est ab illa quae in nocte amicum anxia quaerit, de non invento dolet, et tandiu quaerens circuit, donec inveniat et laeta ei adhaereat. Lectulus est infidelitas, in qua requievit [Col. 0398B] secura gentilitas. Nox vero intelligitur saecularis prophetia, perplexis sententiis obscura. Dicit ergo: In lectulo meo per noctes quaesivi quem diligit anima [Col. 0398C] mea, quasi dicat: Ego plenitudo gentium in infidelitate mea quasi in lecto aegra posita, per noctem, scilicet obscuros libros philosophorum quaesivi legendo, et interrogando notitiam ejus, quem nunc cognitum vere diligit anima mea, hoc est, prae vita mea diligo eum, qui prior dilexit me, et nunc per fidem assumpsit me; quaesivi illum multoties in Scripturis gentilium, et non inveni aequalem Patri natum de virgine pro humano genere. Multi quippe gentilium multum inquisierunt viam salutis, per quam venirent ad summum bonum, ubi esset vera beatitudo, et non invenerunt, quia in Christum qui est via, veritas et vita, non crediderunt, et cum apud illos veritatem non invenirem, dixi.

VERS. 2, 3.---Surgam, et circuibo civitatem; per [Col. 0398D] vicos et plateas quaeram quem diligit anima mea. Surgam de lecto infidelitatis, et circuibo, id est perscrutabor Ecclesiam, civitatem Dei, et cives illius interrogabo, et per vicos, id est per exempla martyrum, et per plateas, id est per doctrinas confessorum, quaeram quem diligit anima mea, id est naturalis ratio. Civitas dicitur quasi civium unitas, et intelligitur Ecclesia. In qua habitantes debent habere in dilectione cor unum et animam unam. Vicus est stricta via, et designantur hi qui per arctam viam pergunt ad gaudia. Arcta via est jejunare, vigilare, corpus castigare, a mulieribus abstinere, inimicos diligere.

Platea est lata via, et notantur hi qui per latam et spaciosam viam tendunt ad coelestia, ut licite [Col. 0399A] conjugati, et negotiis saecularibus pro necessitate occupati, et tamen eleemosynis intenti.

Dubium dogma philosophorum deseram, et ad certam Christianorum doctrinam me convertam. Et ab his qui sunt in contemplativa vita, et ab his qui sunt in activa vita discam quid potissimum ei placeat, quem prae omnibus diligit anima mea, id est naturalis ratio. Nam diu quaesivi illum, prius in scholis saecularium, et non inveni apud illos certam viam veritatis. Tandem me ita diligenter verum investigantem, et beatam vitam desiderantem invenerunt me vigiles, scilicet praedicatores apostoli ad docendum parati, sicut Cornelium Petrus, Eunuchum Philippus, Dionysium Paulus, qui verbo et exemplo sollicite custodiunt civitatem, videlicet [Col. 0399B] Ecclesiam, ne hostes daemones, vel haeretici clanculo irrumpant, et aliquem de civibus incautum in anima perimant. Quos interrogavi dicens.

Num quem diligit anima mea vidistis? Quasi dicat legatis regis pro se missis: Apud philosophos cives meos quaesivi, et non inveni; vos autem Salvatorem mundi annuntiatis mihi, quem cum hominibus conversatum vidistis. Num etiam oculis cordis gloriam majestatis ejus vidistis? Dicunt ipsi paululum. Nam vidimus eum caecos illuminantem, mortuos suscitantem, et in monte gloria deitatis ut sol radiantem. Ego autem dum pertransissem eos, hoc est, cum per doctrinam eorum de terrenis mente transissem ad coelestia, inveni in aequalitate Patris sponsum meum, Verbum per quod facta sunt omnia, [Col. 0399C] quem diligit anima mea, quia ipse dilectio et vita est. Tenui eum, inventum in fide, nec dimittam eum operatione, pro aliqua tribulatione, donec introducam illum, mea praedicatione in domum matris meae, id est in nationem gentium, et in cubiculum genitricis meae, hoc est in patriam gentilium, ut omnes credant in illum. Vel mater est Synagoga, quae Ecclesiam gentium per fidem genuit, cujus domus est Judaea, in qua in fine mundi sub Antichristo colligetur Synagoga. In hujus matris domum introducit Ecclesia per fidem dilectum, ut omnis Israel salvus fiat. Convertentur enim ad vesperam, hoc est in fine mundi, et famem verbi Dei patientur ut canes (Psal. LVIII, 7), et circuibunt civitatem, id est Ecclesiam, ut audiant a Christianis verbum salutis. Genitrix est [Col. 0399D] nutrix, et intelligitur lex, quae suo lacte nutrit filios Ecclesiae, cujus cubiculum est Jerusalem vel corda fidelium. In cubiculum genitricis dilectus ducitur, quando Christus per legem in Jerusalem praedicatur, et in corde verus Deus creditur. Postquam rex reginam Austri in domum filiae Pharaonis ad convivium introduxit, eam etiam in cubiculo ejus, utputa de itinere lassam requiescere fecit, et ne quis hanc inquietet, interdicit dicens.

VERS. 5.---Adjuro vos, filiae Jerusalem, per capreas cervosque camporum, ne suscitetis, neque evigilare faciatis dilectam, donec ipsa velit. Hoc ita intelligitur de Ecclesia gentium, ut prius de Ecclesia Judaeorum. Ecclesiam quippe de gentibus per apostolos [Col. 0400A] adductam, Christus, Rex gloriae in domum filiae Pharaonis, id est in fidem primitivae Ecclesiae introduxit, et in cubiculo ejus, scilicet in contemplativa vita a tumultu saeculi requiescere docuit, et ne quis hanc lucri causa ad saeculare negotium ab hac quiete inquietet, per prophetica et apostolica scripta prohibet. Ecce bonus pastor erroneum gregem ad ovile suum adduxit, et sub uno pastore unum ovile fecit. Ideo autem versiculus, Adjuro vos, filiae Jerusalem, in cantico amoris repetitur, ut non minorem se Dominus Ecclesiae de gentibus quam de Judaeis collectam curam habere; sed aequalem pro utriusque pace sollicitudinem gerere designet. Non enim minus haec regina austri capitur amore sponsi, quam prima amica de Judaeis.

[Col. 0400B] Ecclesia dormit cum quiete contemplationi vacat, tunc vero evigilat, cum aliis verbo et exemplo vitam aeternam praedicat, ut lux ejus coram hominibus luceat, ut videntes opera ejus glorificent Patrem in coelis (Matth. V, 16). Anima vero fidelis dormit, cum se a carnalibus desideriis alienat. Tunc autem evigilat, cum bonis operibus ad visionem Conditoris properat. Ecclesia autem peregrinans dormit, cum mortuo corpore in sepulcris quiescit, ut scribitur; Cum dederit dilectis suis somnum, ecce haereditas Domini (Psal. CXXVI, 2). Tunc vero evigilat, cum in die judicii resurget, et regnum sibi ab initio paratum percipiet juxta moralem sensum, lectulus est carnalis voluptas, in qua requiescit, qui in deliciis saeculi vivit. Nox vero est mors, dicente Domino: [Col. 0400C] Venit nox, cum nemo potest operari (Joan. IX, 4). In lecto ergo per noctem Deum quaerit, qui carnaliter vivens, imminente morte, inducias vitae a Domino petit. Sed quod quaerit non invenit, quia non ideo inducias petit, ut Domino pro peccatis suis satisfaciat, sed ut diutius consuetis deliciis affluat. Huic necesse est ut de lecto carnalis vitae surgat, civitatem, id est sacram Scripturam tota intentione circumeat per vicos et plateas, id est, per spiritales et saeculares salutem animae quaerat. Quam ideo non invenit, quia prioris vitae maculas poenitendo non diluit. Sed hunc vigiles inveniunt, qui civitatem custodiunt, quia docti viri qui scripturis invigilant, hunc ad poenitentiam et satisfactionem informant.

[Col. 0400D] Hoc de salute animae interrogat, et cum eos pertransierit, id est cum per doctrinam eorum veram poenitentiam egerit, salutem quam quaerebat invenit. Hanc ergo inventam oportet ut teneat bona operatione, nec dimittat ulla tentatione, donec Christum dilectum introducat in domum matris suae, id est, in animam quae est domus gratiae, quae genuit eum Deo, et in cubiculum genitricis suae, id est, in cor, quod est cubiculum sapientiae, nutricis suae. Aliter lectulus est secretum spiritualis vitae, nox vero perturbatio mundi; in hoc lecto cum fidelis anima in sancta conversatione vivens, et perturbationem a fratribus suis patiens, illum solum legendo et orando quaerit quem diligit, in quo pacem et requiem [Col. 0401A] habere possit. Sed quem quaerit hic non invenit, quia, quandiu in mundo vivit peregrinatur a Domino (II Cor. V, 6), qui est pax et requies et beatitudo. Surgit ergo et circuit civitatem, quia se tota virtute erigit ad perscrutandam sacram Scripturam; per vicos et plateas dilectum quaerit, quia vitas spiritualium et saecularium in contemplativa vita et activa viventium percurrit. Si quid imitandum inveniat, per quod dilecto placens ad illum pertingat; sed hic non invenit, quia, quandiu ejus visione non fruitur, non quiescit.

Hanc vigiles civitatis inveniunt, quia expositores sacrae Scripturae in doctrina pervigiles talem animam quaerunt, quam suo dogmate ad Christum perducant. Hos interrogans paululum pertransit, et dilectam [Col. 0401B] invenit, quia scripta eorum perlegens cito Deum vero intuitu invenit quem quaesivit. Per eos transit, quia in ipsis videt formam ejus quem quaerit, et tamen transit, quia Deum qui ultra est incipit imitari et intueri; hunc tenet dilectione, nec dimittit, ulla perturbatione; donec exemplis introducat illum in claustrum, domum congregationis matris suae, quae illum per exhortationem genuit, et in cubiculum genitricis suae, id est, intellectum sacrae Scripturae, quae eum nutrivit lacte scientiae; ut et alii eum intelligant Deum.

Juxta altiorem vero intellectum, lectulus est corpus in quo anima quasi aegra recubat, nox vero hic mundus tenebris ignorantiae obsitus. Ecclesia hic peregrinans in lecto dilectum per noctem quaerit, [Col. 0401C] dum in corpore, quod aggravat animam posita, et tenebris ignorantiae obsita, aeternum lumen Christum videre appetit. Quem dum invenit surgit, civitatem circuit, per vicos et plateas, quem diligit, quaerit. Quia cuncta terrena ejus amore spernit, ad coelestia scrutanda se erigit; ordines angelorum et sanctorum mente lustrat, si forte per eos veram lucem aspiciat. Hanc custodes civitatis inveniunt, quia angeli, qui semper vident faciem Patris (Matth. XVIII, 10), ei occurrunt et per contemplationem dilecti gloriam ostendunt; hos cum paululum pertransit, dilectum invenit, quia, cum choros angelorum mente transcenderit, Christum in dextera Patris regnantem videbit. Hunc tenet contemplando, nec dimittet ultra terrena sectando, donec ipse introducat [Col. 0401D] eam in coelestem Jerusalem, quae est mater nostra et domus angelicae multitudinis, et in cubiculum genitricis suae, id est, in paradisum exsultationis, qui est cubiculum Ecclesiae nutricis suae.

De paradiso voluptatis expulsus est homo peccans cum suis sequacibus. In paradisum exsultationis receptus est latro poenitens cum suis sequacibus. Regina austri a quiete evigilans, ab ipso rege excitata, de cubiculo procedit gemmis ornata, quam filiae Jerusalem cum cantu (vers. 6): Quae est ista, excipiunt, et ad lectum Salomonis honorifice deducunt, ibi fortissimi ex Israel armati occurrunt, et eam (vers. 9) in ferculum Salomonis, id est in domum convivii cum magno apparatu introducunt [Col. 0402A] scilicet Ecclesia gentium ab apostolis, in speculativa vita informata, et a Christo multis donis Spiritus sancti decorata, a secreto intimae contemplationis sponsi instinctu ad publicum bonae operationis, et praedicationis processit, dum exempla patientiae per multa tormenta diversis temporibus proximis praebuit, cujus immutationem ac patientiae pro Christo virtutem fideles de Judaeis admirantes, magnis laudibus extollunt, et Christum de Synagoga expulsum, in ea ut in lecto requievisse canunt.

Est profecto Ecclesia lectus Christi, quia in ejus fide et dilectione ut aliquis in lecto fessus, requiescit. Est et domus convivii, quia Christus ejus operibus reficitur, vel esuriens in pauperibus cibatur. Sed et vitulus saginatus prodigo filio in ea occiditur [Col. 0402B] (Luc. XV, 27), dum gentilis populus corpore et sanguine Christi reficitur, et esurientes et sitientes justitiam variis Scripturae ferculis saturantur. Igitur filia Pharaonis, hoc est Ecclesia de Judaeis, admiratur quod ei filia Babylonis, id est Ecclesia de gentibus, per omnia comparatur, et congaudendo exclamat:

VERS. 6.---Quae est ista quae ascendit per desertum. Similitudo est a populo, per Moysen de Aegypto per mare Rubrum educto, qui per desertum difficili via ad patriam ascendit. Cui Amalec in via pugnam intulit, quem Josue, qui et Jesus, vicit, qui victorem populum manna refectum in terram promissionis introduxit. Sic Ecclesia gentium, de Aegypto hujus mundi per Christum de potestate Pharaonis, [Col. 0402C] id est diaboli liberata, per baptismum sanguine Christi rubricata, est educta. Quae per desertum mundi dura via ad patriam coeli ascendit, quia per multas tribulationes oportet eam introire in regnum coelorum. Cui Amalec, id est diabolus, pugnam in via aequitatis infert, per persecutores, per haereticos, et per falsos Christianos. Sed haec omnia per verum Jesum suum ducem vincit, qui eam corpore et sanguine suo pascit, et in terram viventium, scilicet, paradisum introducit, dicit ergo: Quae est ista quae ascendit per desertum sicut virgula fumi, ex aromatibus myrrhae et thuris et universi pulveris pigmentarii? Hoc admirando dicit, non interrogando Synagoga erat Dei terra, aratro legis culta, prophetis et aliis justis fecunda. Gentilitas vero erat desertum [Col. 0402D] nulla virtutum fruge fecunda, a nullo propheta vel angelo ad cultum Dei instituta. Virgula est timor puerorum correctio vitiorum, per virgam intelligitur timor Domini, per quam Ecclesia ad sapientiam ascendit, ut scribitur: Initium sapientiae timor Domini (Psal. CX, 10). Fumus est sanctum desiderium, igne amoris divini procreatum, aromata sunt confectio specierum, et notatur multitudo virtutum. Myrrha est mortificatio martyrum, thus sacrificium confessorum, universus pulvis pigmenti, devotio omnium fidelium Christi, pigmentarius enim est medicus, qui pigmenta, id est diversa medicamina, conficit, et intelligitur Christus, qui Scripturam ad varios vitiorum morbos medicamen fecit.

[Col. 0403A] Hic sex gradus ascensionis ad perfectionem scribuntur, vel sex ordines electorum in Ecclesia exprimuntur. De virga quippe timoris, ascendit ad fumum compunctionis, inde ad aromata virtutum, deinde ad myrrham mortificationis, inde ad thus confessionis, ut hostia viva fiat Deo, demum ad universum pulverem pigmentarii, hoc est ad imitanda universa exempla sectatorum Christi. Vel per virgam, quae recta est, recti corde accipiuntur; per fumum poenitentes, per aromata claustrales, per myrrham martyres, per thus confessores, per universum pulverem pigmentarii conjugati et alii fideles. Dicitur itaque quae est ista quae ascendit per desertum, quasi dicat: ista olim desperata, a Deo deserta, nunc ad fidem conversa, quam gloriosa est, [Col. 0403B] et quanta laude et admiratione digna, quae ascendit per gradus virtutum, per desertum mundi, ad alta coelorum, sicut virgula fumi, virgula quae de terra ad coelum se erigit, et fumus qui ima deserens alta petit, fumi dico ex aromatibus, id est, ex odore myrrhae et thuris, et universi pulveris pigmentarii, hoc est, ex omnibus speciebus medicinalibus. Fumus ex igne natus, in alta conscendens, paulatim se subtrahit humanis aspectibus; sic Ecclesia igne sancti Spiritus in amorem Dei accensa, transcendere non desinit, donec a terrenis subtracta ad invisibilia coeli rapiatur. Fumus eodem tempore partim oritur, partim in sublimioribus disparet; sic Ecclesia in quibusdam suis membris gignitur nova, in quibusdam in sublimibus superius colligitur ad [Col. 0403C] coelestia.

Per myrrham mortificatio carnis, per thus suavitas orationis, per pulverem omnia genera virtutum accipiuntur, per quae Ecclesia in singulis ordinibus electorum ascendit ad summa populorum.

Tropologice, Sponsa per desertum ascendit, quando anima a voluptatibus carnis ad alta virtutum ascendit, per desertum, id est per claustralis vitae secretum, ubi erit ab illecebris mundi separata, et coelestibus praeceptis dedita; sicut virga et fumus, terrena deserens et coelestia petens, aromata virtutum colligens, et more aromatum odorem bonae famae de se emittens, myrrham mortificationis, et thus orationis redolens, et pulverem omnium virtutum [Col. 0403D] per exemplum fratribus praebens.

Anagogice autem sponsa per desertum ascendit, quando Ecclesia hic peregrinans per mundum ad coelum scandit, sicut virgula fumi, hoc est, sicut illi qui fuerunt ut virga recti, et per fumum, id est, per turbatum cor peccata sua lacrymantes, et qui ut aromata odorem virtutum dabant, et qui se pro Christo mortificabant, et qui se incensum Deo per sanctam vitam offerebant, et qui aliis bona exempla dabant. Filiabus Jerusalem admirantibus et interrogantibus, quo regina per desertum ascenderit dicit eis: Ad lectum Salomonis. Fidelibus de Judaea repentinam gratiam Dei in Ecclesia gentium mirantibus, quod per ipsa tormenta scandebat ad coelestia dicit: Ne miremini me per ardua ascendentem, sed [Col. 0404A] potius imitamini me, Christi vestigia per difficilia sequentem; quia ad lectum Salomonis, id est ad aeternam beatitudinem festino, qui est lectus Christi veri pacifici, in quo requiescunt cum eo omnes sancti, et ut hic fiam ejus lectus per fidem, ut in me requiescat per gratiam, ut ibi in ejus lecto requiescam. Quem lectum ostendam vobis, ut et vos ad eum ascendatis, et in eo requiescatis.

VERS. 7, 8.---En lectulum Salomonis sexaginta fortes ambiunt ex fortissimis Israel, omnes tenentes gladios, et ad bella doctissimi. Quasi dicat: Ego Ecclesia sum lectulus Christi veri pacifici, in quo sancti, in ejus amplexu delectantur, tumultibus vitiorum sopitis. Et me sexaginta fortes cum gladiis ambiunt, hoc est, omnes perfecti in lege, et Evangelio, [Col. 0404B] me scriptis suis ab haereticis muniunt, et ideo venite, et in me securi requiescite. Diminutivum ideo lectulus ponitur, quia hic brevis est requies sanctorum. Ad litteram ita intelligitur, quod Salomon ditissimus regum, lectum auro et gemmis ornatum habuerit, qui frequentium militum excubiis custoditus sit.

Ad allegoriam autem Salomon, quod sonat pacificus, est Christus verus pacificus, qui omnia pacificavit in coelis et in terris; cujus lectus est Ecclesia, in qua ipse per fidem requiescit, pulsus de Synagoga. Qui lectus est auro et gemmis ornatus, id est, sapientia et virtutibus decoratus; hunc sexaginta fortes cum armis ambiunt, quia omnes perfecti Ecclesiam scriptis et exemplis muniunt. Sciendum [Col. 0404C] quod numeri pro magno mysterio in sacra Scriptura ponuntur, omnis namque numerus est perfectus, aut imperfectus; perfectus numerus designat perfectos in Ecclesia, imperfectus autem significat imperfectos in ea: est autem perfectus numerus, qui completur in suis partibus; imperfectus autem qui partibus suis ad summam non pervenit, aut eam excedit. Senarius numerus est perfectus, quia constat suis partibus. Sunt autem suae partes, unitas, binarius, ternarius; nam sexies unum, vel bis tria, vel ter duo fiunt sex. Non ita fit in octonorio numero, cujus partes sunt unitas binarius, quaternarius; octies enim unum, vel bis quatuor, vel quater duo sunt octo. Quae partes collectae non faciunt octo, [Col. 0404D] sed septem; nam unum, duo, quatuor, faciunt septem.

Duodenarius autem numerus summam suam excedit, cujus partes sunt unitas, binarius, ternarius, quaternarius, senarius. Duodecies enim unum, vel bis sex, vel ter quatuor, vel quater tria, vel sexies duo sunt duodecim. Quae partes in unum collectae, scilicet unum, duo, tria, quatuor, sex faciunt sedecim. Omnes autem numeri continentur in quatuor versibus; primus dicitur simplex, scilicet unum, duo, tria, usque ad decem, in quo versu solus senarius est perfectus, alii omnes imperfecti. Secundus versus dicitur multiplex, scilicet decem, viginti, triginta, et ita usque ad centum. In quo solus sexagenarius invenitur perfectus, cujus partes sunt decem, [Col. 0405A] viginti, triginta. Nam decem pro unitate, viginti pro binario, triginta pro ternario ponuntur. Siquidem sexies decem, vel bis triginta, vel ter viginti fiunt sexaginta, quod nullus alius numerus infra centum facit. Tertius versus est etiam multiplex, scilicet centum ducenti trecenti et ita usque ad mille. In quo sexcentenarius solus est perfectus; nam sexies centum vel bis trecenti, vel ter ducenti fiunt sexcenti. Ibi quippe centum pro unitate, ducenti pro binario, trecenti pro ternario ponuntur. Quartus versus est a mille usque ad mille millia, vel millies mille millia; qui sequuntur dicuntur myriades, ubi semper qui possidet sextum locum est perfectus, scilicet sex millia, vel sexaginta millia, vel sexcenta millia. Sexagenarius igitur numerus constat ex senario [Col. 0405B] et denario; nam sexies decem, vel decies sex fiunt sexaginta, per denarium intelligitur vetus lex propter Decalogum, ubi scribitur: non occides, non moechaberis (Exod. XX), etc., per senarium autem nova lex propter sex opera misericordiae: Esurivi et dedistis mihi manducare (Matth. XXV), etc. Per sexaginta ergo accipiuntur omnes perfecti sub Veteri et Novo Testamento, ut prophetae, et apostoli, armis spiritalibus instructi, contra vitia fortes, ad bona opera stabiles. Hi lectum Salomonis ambiunt, quia Ecclesiam lectum Christi oratione, praedicatione, exemplo, et scripto muniunt. Ipsi ex fortissimis Israel sunt, quia ex Christiano populo Deum visuro electi sunt. Israel namque est nomen benedictionis, et sonat vir videns Deum, et significat populum fidelium, [Col. 0405C] qui visurus est Deum. Ex his sunt isti electi fortissimi, in virtutibus insuperabiles, et alios ad bonum confortantes, omnes in promptu tenentes fide, et opere, gladios praedicationis Novi et Veteris Testamenti, et ad bella spiritualia doctissimi, scientes mille artes daemonum, et naturas vitiorum; non enim pugnant contra homines, sed contra spiritales nequitias, scriptis autem contra haereses.

VERS. 8.---Uniuscujusque ensis super femur suum, propter timores nocturnos. Hoc est, cujusque opus est ut praedicatio ejus; quia opere et ense pugnat, praedicatione ut femore gignit, timens ne, dum ejus vita despicitur, sermo praedicationis contemnatur. Verbum praedicationis per simile dicitur gladius vel [Col. 0405D] ensis, quia sicut gladius animam a corpore separat, sic verbum Dei animam a vitiis vel malos a bonis separat. Per femur notatur generatio. Duo femora sunt duae leges, per quas doctores gignunt filios spiritales; timores nocturni sunt insidiae diaboli, quae ducunt incautos ad aeternas tenebras inferni. Ut ergo ensis corpus secans super femur ponitur, ita verbum Dei resecans vitia, super praedicatione uniuscujusque de Veteri et Novo Testamento prolata dominatur, ut cogitationes ab anima et mala opera a corpore amputet, et filios Ecclesiae haeredes regni Dei pariat, et timores nocturnos, scilicet insidias diaboli, et versutias haereticorum Ecclesiae hostium repellat.

Notandum quod Deus in senario numero omnia [Col. 0406A] opera sua perfecit, qui constat ex ternario et binario et unitate; per ternarium, trinitas; per binarium, dilectio Dei et proximi, per unitatem vero exprimitur unitas Ecclesiae, in qua omnes perfecti sunt custodes lecti Christi.

Tropologice lectulus Salomonis est spiritualis conversatio vel anima justi, in qua requiescit Deus ut scribitur: Super quem requiescam, nisi super humilem et quietum et trementem verba mea? (Isa. XLII, 2). Hunc lectum sexaginta ex Israel, hoc est omnes spirituales Deum mente contemplantes, verbo et exemplo ambiunt, gladios discretionis tenentes, falsos fratres a veris resecantes, ad bella vitiorum virtutibus docti, quia uniuscujusque ensis super femur suum, id est severitas vitae cuique carnalitati [Col. 0406B] dominatur, dum carnem macerant, corpus in servitutem redigunt, propter timores nocturnos, scilicet propter insidias diabolicae fraudis, quibus improvidos pertrahunt ad noctem aeternae damnationis.

Juxta Anagogen vero lectulus Salomonis est aeterna beatitudo, in qua requiescit Ecclesia, quae jam migravit de hujus mundi exsilio. Hanc sexaginta fortes ex Israel ambiunt, quia omnes Veteris et Novi Testamenti sancti Deum videntes eam circumdant, tenentes gladios, id est, praemia ei monstrantes, quae jam receperunt, pro hoc quod in vita gladio verbi salutis contra vitia pugnaverunt, quando ad bella spiritualia docti, id est, exercitati erant; uniuscujusque ensis super femur suum, quia cujusque merces apparebit, quam pro hoc recepit, quod [Col. 0406C] ense discretionis libidinem carnis resecavit, propter timores nocturnos, id est ne esset socius cum daemonibus in nocte aeternae mortis. Regina, domum convivii ingressa, multis comitata filiabus Jerusalem admirantibus, ascensum ejus ad lectum Salomonis, hortatur ut secum intrent ad convivium, laudans decorem domus, dicens:

VERS. 9, 10.---Ferculum fecit sibi rex Salomon de lignis Libani, columnas ejus fecit argenteas, reclinatorium aureum, ascensum purpureum, media charitate constravit propter filias Jerusalem. Et ideo mecum intrate, et in tam celebri domo, celebre convivium frequentate. Scilicet Ecclesia gentium lectus Christi et domus convivii facta, omnes de Judaeis vel gentibus [Col. 0406D] invitat, ut per fidem veniant in se, per dilectionem requiescant, epulas aeternae dulcedinis per operationem ineant. Ferculum est aequivocum: ferculum est refectorium, est et lectus, et est mensa, et discus, et cibus, a ferendo dictum. Traditur quod coenaculum grande, stratum, in quo Christus cum apostolis recubuit, quando corpus suum eis tribuit (Marc. XIV, 15), in eodem loco fuerit, ubi olim Salomon hoc ferculum fecit, in quod reginam introduxit.

Sciendum vero quod, juxta litteram, rex Salomon, multis deliciis affluens, tale consistorium vel refectorium fecit, ut hic scribitur, in quo lectum, et mensam auro et gemmis ornatam, habuit. Est autem consistorium domus judicii, refectorium domus convivii.

[Col. 0407A] Sed juxta allegoriam, Christus fecit domum judicii, in qua judicat bonos ad gloriam, malos ad poenam. Fecit etiam et domum convivii, in qua reficit corpore et Evangelio suo, omnes in se credentes, dicens: Venite ad me, fide et dilectione, omnes qui laboratis in tribulationibus mundi, et onerati estis peccatis, vel pressuris, et ego reficiam vos aeterna refectione (Matth. XI, 28).

In qua domo lectum et mensam, id est claustralem requiem, et sacram Scripturam posuit, ut videlicet in laboribus saeculi fessi, in lecto requiescant et famem verbi Dei patientes de mensa cibum percipiant. Salomon namque, quod sonat pacificus, est Christus, qui inimicitias inter Deum et hominem solvens, et omnia in coelis et in terris pacificans, qui [Col. 0407B] est Rex gloriae, regens singulos ordines Ecclesiae. Hic fecit sibi ferculum, id est domum convivii de lignis Libani, scilicet Ecclesiam de omnibus electis ad honorem sui.

Libanus quippe est mons in terra repromissionis, ad cujus radices oritur Jordanis, cujus ligna sunt cedri, pulchritudine et proceritate super omnes arbores, et imputribiles, odoriferae et a vermibus illaesae. Cum in sacra Scriptura ponuntur nomina montium, vel urbium, vel locorum, tunc, aut nominum interpretatio, vel situs locorum, vel rerum ibi gestarum, significatio notatur; et licet tota illa pars Scripturae quae agiographa nominatur, plena sit similitudinibus, tamen praecipue iste liber per similitudines est contextus. Christus per similitudinem dicitur [Col. 0407C] mons, quia duo notantur in monte, scilicet firmitas et altitudo, ita Christus firmus est in potentia, et altus in virtute. Hic mons secundum Danielem totum mundum implevit, quia Christi praedicatio totum orbem replevit.

In hunc montem, secundum Isaiam, omnes gentes ascendunt, quia in Christum omnes gentes credunt. Super hunc montem, secundum David, civitas Dei aedificatur (Psal. XLVII, 3), quia super firmam fidem Christi, et ardua praecepta ejus Ecclesia fundatur. Libanus dicitur candidatio, et Christus est candidus, quia de casta Virgine sine labe peccati natus. De quo monte oritur Jordanis, quia de Christo ortus est baptismus. Hujus Libani ligna sunt omnes [Col. 0407D] electi, fide pulchri, spe proceri, charitate odoriferi, de quibus facta est Ecclesia domus convivii. Columnae, quae hanc domum sustentant argenteae, sunt apostoli, et eorum successores episcopi, praedicatione recti, eloquentia et vita mundi, qui verbo et exemplo sustentant domum Domini. In hac est reclinatorium aureum, communis vita claustralium, in qua se Christus inclinat ad pausandum, et ipsi a labore mundi requiescunt ad Deum contemplandum. Quod est aureum, quia sapientia purum, charitate fulgidum. In hac ascensus purpureus est martyrum chorus, proprio sanguine purpuratus. Purpura ex sanguine piscis conficitur; piscis est Christus, qui in humano genere latuit ut piscis in undis, sed captus est hamo nostrae mortalitatis. Cujus sanguine tincta [Col. 0408A] est purpura, scilicet Ecclesia, quae sequens Christi vestigia proprio sanguine est purpurata. Per hunc ascensum ad Christum scandunt, qui exemplo martyrum sanguinem suum fundunt pro Christo. Media strata sunt charitate: Quantum ad litteram pavimentum inter duos parietes medium erat marmoreis et vitreis crustis mirifice stratum, omnibus historiis ad dilectionem pertinentibus distinctum. Variae quippe imaginum formae erant operi illi impressae. Significat autem in domo Domini turbam fidelium agriculturae insudantium, qui imagines dilectionis sibi impressas ostendunt, dum proximis in necessitate rebus suis subveniunt. Hunc ornatum fecit Salomon, propter filias Jerusalem, quia Christus ecclesiam, domum suam, disposuit, ut quidam [Col. 0408B] in ea sint columnae, quidam reclinatorium, quidam ascensus, quidam per opera charitatis fiant filiae Jerusalem aeternae pacis.

Tropologice autem sic intelligitur: Ferculum fecit sibi rex Salomon de lignis Libani, hoc est lectum cedrinum, columnas, id est spondas lecti fecit argenteas, reclinatorium, ubi caput reclinatur, fecit aureum, ascensum, scilicet scabellum, fecit purpureum, media stravit charitate, scilicet lectisternia erant intexta rebus charitatem exprimentibus. Lectus de lignis Libani factus, est sancta anima, de exemplis sanctorum requies Christi facta, cujus columnae sunt quatuor principales virtutes, scilicet prudentia, fortitudo, justitia, temperantia. Quae sunt argenteae, scilicet splendidae, quia faciunt animas [Col. 0408C] splendidas, quas sustentant; hujus reclinatorium est aureum, scilicet bona conscientia, in quam reclinat se sapientia, ut aurum pura, et in camino tribulationis excocta. Hujus ascensus est coelestium appetitus, quia quodammodo ascendit, dum terrena contemnit, coelestia appetit; qui est purpureus. Quia qui per ardua virtutum gressus molitur, mox a malis persecutionem patitur, et sine sanguinis effusione martyr efficitur. Media sunt strata charitate, quia inter reclinatorium aureum et ascensum purpureum, mediae sunt vigiliae, eleemosynae, jejunia quae charitate condita erunt accepta, sine charitate non proderunt, facta hujusmodi lectus factus est, propter filias Jerusalem, hoc est, ut fideles animae filiae Ecclesiae [Col. 0408D] in eo requiescant, et sponsus Christus in eis.

Anagogice vero sic exprimitur; Ferculum fecit sibi rex Salomon de lignis Libani, id est mensam cedrinam, columnas, id est pedes mensae fecit argenteas, reclinatorium aureum, in quo antiqui solebant post prandium caput reclinare, ascensum graduum purpureum media charitate constravit, id est mensale formis charitatem repraesentantibus variavit. Mensa est sacra Scriptura, in qua diversa sunt deliciarum fercula. Ferculum est etiam discus a ferendo dictus, quod iterum est sacra Scriptura ferens vitae fercula. Haec mensa facta est de lignis Libani, quia sacra Scriptura facta est de prophetis et apostolis Judaici populi in cultu unius Dei dealbati, et postea in baptismate Christi candidati. Utrumque [Col. 0409A] enim sonat Libanus, scilicet dealbatio vel candidatio. Quae ligna sunt imputribilia, quia facta eorum sunt coram Deo durabilia. Hujus mensae columnae, scilicet, pedes sunt quatuor intellectus, id est, historia, allegoria, tropologia, anagoge. Quae columnae sunt argenteae, quia Scripturae sunt eloquentia splendidae, hujus reclinatorium aureum est corpus Dominicum sine labe peccati purum.

In igne passionis excoctum, claritate immortalitatis fulgidum, in quod se Deus reclinavit, dum humanum genus visitavit. Hujus ascensus est purpureus, id est, sacra crux sanguine piscis Christi purpuratus, per quam Christus ad gloriam Patris ascendit, et per quam Ecclesia peregrinans eum sequens ad gaudis scandit. Media strata sunt charitate, quia omnia [Col. 0409B] opera Christi ab incarnatione usque ad passionem vel ascensionem plena sunt charitate. Vel mensa sacrae Scripturae plena est poculis charitatis. Quae charitas in medio, id est, in communi est posita, ut omnes per eam fiant filiae Jerusalem coelestis, et in lecto aeternae quietis, et in reclinatorio aureo, scilicet in splendore aeternae claritatis quiescant, et mensam aeterni convivii adeunt ac nuptias Agni cum angelis peragunt.

Postquam regina adornata advenit, rex coronatus ad convivium procedit, et per plateas civitatis praeco conclamat filias Sion ad videndum coronatum regem Salomonem in diademate, et invitans dicit.

VERS. 11.---Egredimini, filiae Sion, et videte regem Salomonem in diademate quo coronavit eum mater [Col. 0409C] sua, in die desponsationis illius, et in die laetitiae cordis ejus. Vox est praedicatorum praeconum Christi filias Sion, id est omnes Ecclesias, per mundum invitantium ad visionem coronati Christi. Sion est mons in Jerusalem, super quem est arx in Jerusalem, quae dicitur turris David, et dicitur specula, Jerusalem dicitur visio pacis. Sion ergo figurat praesentem Ecclesiam, quae per speculum in aenigmate (I Cor. XIII, 12), adhuc speculatur futuram gloriam. Jerusalem autem designat Ecclesiam regnantem in coelis, quae jam fruitur visione pacis aeternae, filiae vero Sion sunt omnes Ecclesiae per orbem diffusae, filiae universalis Ecclesiae. His dicitur a praedicatoribus, scilicet aeterni Regis praeconibus, Egredimini de [Col. 0409D] Babylonia filiae Sion et videte regem Jerusalem coronatum. Quasi domi in Babylone residet, qui in confusione infidelitatis latet. Quasi de Babylone egreditur, qui de infidelitate ad fidem Christi convertitur.

Filiae Sion ad videndum regem Salomonem in diademate egrediuntur, dum Ecclesiae per orbem de priori vita per fidem egressae Christum, Regem gloriae, verum pacificum, in spinea corona admirantes contemplantur: qua coronavit eum mater sua Synagoga in die Parasceves, quae fuit dies desponsationis illius, quo eam desponsavit sanguine suo, et in die laetitiae cordis ejus, hoc est in die Paschae, quo laetata est, quod eum quasi malefactorem cum latronibus crucifixit. Solemnis namque dies erat Paschae [Col. 0410A] Judaeorum, quando crucifixerunt Christum, ideo alia Translatio habet: In die solemnitatis et laetitiae. Vel in diademate vident regem, quando mente vident Christum in humana carne, quia circumdedit eum mater sua Maria in die desponsationis illius, id est, in die incarnationis, quo humanam naturam sibi sponsam fecit, et in die laetitiae cordis ejus, scilicet in die resurrectionis, quo assumpta humana natura jam immortalis facta in aeternam laetitiam est translata; vel Virgo mater multum de immortalitate filii est laetata.

Ad litteram etiam filiae Sion sunt egressae videre Christum in spinea corona, quando multitudo populi et mulierum plangentium ad crucem eum sequebantur, quibus dixit: Filiae Jerusalem, nolite [Col. 0410B] flere super me, sed super vos (Luc. XXIII, 28), etc.

Juxta moralem sensum filiae Sion ad videndum regem coronatum egrediuntur, cum animae fidelium de ignorantia ad scientiam, vel de mala conscientia ad confessionem, vel de mala conversatione ad bonam conversationem convertuntur, ut corde visam Christi patientiam sequantur, quam illa die habuit quo ei Judaea mater sua spineam coronam imposuit, et mente contemplentur illam gloriam quam ei Pater dedit in die solemnitatis et laetitiae, id est, in die resurrectionis, quo eum gloria et honore coronavit, et super omnia opera sua constituit (Psal. VIII, 67).

Juxta altiorem sensum filiae Sion egrediuntur ut regem coronatum videant, quando animae de corporibus egressae coeli palatium ingrediuntur, ut regem [Col. 0410C] gloriae in decore suo videant, quo eum mater sua coelestis Jerusalem coronavit, quando Deum hominem, victorem diaboli, a Deo coronatum, cum triumpho excepit, in die solemnitatis et laetitiae, scilicet in die ascensionis, quo aeternam laetitiam Ecclesiae contulit. Praecone per urbem clamante et populum ad convivium invitante, filiae Sion de domibus catervatim evolant, regem coronatum ac reginam gemmis ornatam videre properant. Quam rex amplexus per singula membra laudat, laudatam multis muneribus donat, scilicet apostolica tuba per orbem intonante et populos nationum ad aeternas epulas invitante, omnes gentes de domibus idololatriae proruerunt ad videndam aeterni Regis, Christi, et Ecclesiae gloriam festinaverunt. Christus Ecclesiam ad se venientem [Col. 0410D] dulci amplexu excepit, multa charismata ei contulit; hanc per singula membra laudat, dum opera fidei in singulis ordinibus Ecclesiae comprobat. Tota quippe Ecclesia est unum corpus, cujus caput est Christus, caput Christi Deus (I Cor. XI, 3), cujus corporis membra sunt diversi ordines electorum, qui in septem hic distinguuntur, quia septiformi Spiritu disponuntur. Cui dicit:



CAPUT IV.

VERS. 1.---Quam pulchra es, amica mea, quam pulchra es et decora! Quasi dicat, o Ecclesia, prius inimica cum esses in Babylonia, nunc amica ad me conversa, jam sciens secreta mea, quam pulchra es in ornatu virtutum, [Col. 0411A] valde pulchra interius in fide, pulchra exterius in opere, et decora, id est valde chara in praedicatione, quia facis quae doces, exemplo ostendis quae mones. Oculi tui columbarum, cum membra corporis in Scriptura ponuntur, tunc notantur eorum officia; cum aves vel animalia ponuntur, eorum tunc notantur naturae vel colores. Oculorum officium est de capite lucere, et corpori ducatum praebere. Columbae vero simplices sunt, et alias aves non laedunt. Oculi ergo Ecclesiae sunt episcopi, et alii praelati, provisores ejus, a capite Christo lucentes, qui coram hominibus verbo et opere lucent, et Ecclesiam, corpus Christi, exemplis et scripturis ad vitam ducunt. Hi oculi sunt ut oculi columbarum, id est, ut apti duces Ecclesiarum, qui columbae sunt, [Col. 0411B] quia septem virtutes habent, ut columba septem naturas.

Vel ipsi oculi tui columbae sunt, quia simplices sunt, et neminem laedere quaerunt. Absque eo quod intrinsecus latet, scilicet absque charitate, quae in solis oculis meis apparet; in verbo et exemplo pulchra es quo exterius appares hominibus, sed pulchrior es coram me, quo lates interius in charitate et in virtutibus. Vel tu pulchra es praedicatione, in praelatis oculis tuis, absque hypocrisi, et haeresi, quae intrinsecus latent, in hypocritis et haereticis. Capilli tui sicut greges caprarum. Capilli caput ornant et muniunt, caprae vero ad alta ascendunt. Capilli Ecclesiae sunt populares, qui eam fide ornant, ut agricolae, vel armis muniunt, ut milites; greges [Col. 0411C] caprarum sunt multitudines fidelium, quae sub apostolis de virtute in virtutem ascenderunt ad martyrium.

Ad horum exemplum, ut capilli innumerabiles de laicis in Ecclesia martyres effecti sunt. Qui ascenderunt, de monte Galaad, quod dicitur acervus testimonii, et intelligitur martyrum exercitus Christi, qui testimonium perhibent Christo, dum sanguinem pro eo fuderunt, et ipse Christus est mons Galaad de quo ascenderunt, quia suo exemplo praecessit, quem patiendo secuti sunt, qui testimonium perhibebit eis, quando confitebitur eos coram Patre, qui hic confessi sunt eum coram hominibus (Matth. X 32).

[Col. 0411D] Historia talis est: Jacob a patre benedictus, apud Laban in Mesopotamiam est peregrinatus, ubi duas uxores accepit, duodecim filios genuit, ad patrem rediit. Quem Laban persecutus comprehendit, foedus cum eo iniit; pro ligno hujus foederis acervum lapidum congregaverunt, quem Galaad; id est, acervum testimonii nominaverunt, ut neuter illorum hunc ad nocendum alteri transiret. Jacob est Christus, Laban diabolus. Jacob a patre benedictus in Mesopotamiam mittitur, et Christus a Patre benedictus in mundum mittitur, qui apud Laban principem hujus mundi peregrinatur. Jacob accepit duas uxores et genuit duodecim apostolos, ille ad patrem revertitur et Laban eum persequitur, et Christus ad Patrem in coelum revertitur, et diabolus [Col. 0412A] eum in membris suis persequitur. Acervus lapidum est multitudo martyrum, qui congregantur ad Christum. Hunc acervum non licet Laban ut transeat, quia diabolo non licet ut quemquam de credentibus in Christum noceat.

VERS. 2, 3.---Dentes tui sicut greges detonsarum, subaudis ovium. Dentes mordent, et cibum comminuunt, et in corpus mittunt: Oves autem alios lacte alunt, et lana vestiunt. Dentes igitur Ecclesiae sunt expositores sacrae Scripturae ut confessores, qui haereticos mordaces remordent, et duram litteram Scripturae exponendo conterunt, et in memoriam Ecclesiae quasi ventrem trajiciunt. Hi sunt sicut greges detonsarum ovium, hoc est, similes sunt illis qui sub apostolis omnia reliquerunt, [Col. 0412B] et ut oves detonsae nudi et innocentes communiter vixerunt. Hi lacte doctrinae proximos alunt, et rebus suis, ut lana pauperes vestiunt, et sicut oves mortuae carnibus pascunt, pellibus vestiunt ita isti carne mortui, Scripturis suis Ecclesiam pascunt, exemplis vestiunt. Quae oves ascenderunt de lavacro hoc est de virtute in virtutem ascendunt, ut in baptismate loti promiserunt. Omnes illae oves sunt gemellis fetibus, quia omnes illi contemptores mundi sunt pleni gemina dilectione, et quos Christo docendo pariunt gemina dilectione doctos reddunt. Et sterilis non est inter eas, oves subaudis, sed ejicitur quia nullus apud religiosos vacat a bona operatione, et inutilis ab eis secluditur: Sicut vitta coccinea labia tua: Labia secreta cordis [Col. 0412C] aperiunt, vitta autem capillos stringit ne defluant. Labia Ecclesiae sunt magistri, qui docendo, aliis aperiunt, quae dentes scilicet expositores exposuerunt. Hi sunt sicut vitta coccinea, hoc est sicut illi qui in primitiva Ecclesia passionem Christi docuerunt, et errantes a peccatis prohibuerunt. Coccinum quippe est rubri coloris, et praefert precium sanguinis Christi, quo redempta est Ecclesia, quod isti proximis referunt, et eos ab illicitis verbo et exemplo, ut vitta stringunt: Et eloquium tuum dulce. Dulce est eloquium doctrinae cum quis opere implet quod verbo docet, quia cujus vita despicitur, hujus etiam sermo contemnitur.

[Col. 0412D] VERS. 3.---Sicut fragmen mali punici, ita genae tuae. In genis est verecundia; mala autem punica sunt rubea, punica est terra Africa, a pomis, id est phoenicibus illic advenientibus dicta, ubi crescunt mala granata, scilicet pomae granis plena nimis rubicunda, et significat passionem Christi, vel martyrium in Ecclesia. Genae Ecclesiae sunt, verecundantes peccare, ut sunt monachi et eremitae. Hi sunt sicut fragmen mali punici, hoc est sicut illi qui sub apostolis Christi exemplo passi sunt, et casti fuerunt. Sicut enim fragmen mali punici exterius rubet, interius albet. Ita isti exterius rubent passione, interius albent castitate, et pleni sunt granis, id est bonis exemplis, absque eo quod intrinsecus latet, scilicet absque [Col. 0413A] charitate quae in corde latet, vel absque fomite peccati quod in membris latet.

VERS. 4.---Sicut turris David collum tuum. Cum propria nomina in Scripturis ponuntur, tunc aut interpretatio nominis, aut officium personae, aut rei ab ea gestae significatio notatur. Si quidem in Melchisedech haec tria considerantur, scilicet interpretatio nominis, qui est rex justitiae, et officium regale et sacerdotale; et sacrificium panis et vini ab eo oblatum. Qui praefiguravit Christum, qui est rex justitiae et verus sacerdos, qui obtulit in sacrificio corporis sui panem et vinum. Similiter in David tria considerantur, videlicet interpretatio nominis, qui est desiderabilis vel manu fortis; et officium, qui fuit rex et propheta, et res ab eo gesta, quod pugnans [Col. 0413B] Goliad superavit. Qui similiter Christum significavit, qui est rex gloriae, et in illa gloria est desiderabilis, in quem angeli desiderant prospicere (I Petr. I, 12), et est verus propheta, quia omnia futura praedixit; et est manu fortis, quia fortem diabolum in cruce vicit. Collum jungit corpus et caput; turris autem munit cives ab hostibus. Collum ergo Ecclesiae sunt in Scripturis sapientes, Ecclesiam verbo et exemplo jungentes Christo. Sicut turris David inexpugnabilis, hoc est sicut primitiva Ecclesia a Christo vero David, scilicet desiderabili et manu forti, ut turris fundata contra persecutores et haereses, donis Spiritus sancti munita, ita isti munimine Scripturarum a Christo sunt firmati, ad defendenda fidei aedificia, ad repellenda hostium tela, ut muniant [Col. 0413C] cives Jerusalem quod sunt simplices, a civibus Babylonis quod sunt haeretici, Judaei, Pagani, falsi Christiani. Quae turris aedificata est cum propugnaculis, hoc est illa Ecclesia munita est inexpugnabilibus Scripturae sententiis, quibus se defendat ab inimicis. Vel apostoli fuerunt ejus propugnacula, quia armis patientiae contra infideles pugnaverunt pro Ecclesia.

Mille clypei pendent ex ea. Quia innumerae rationum defensiones collatae sunt illi Ecclesiae, quibus se ab adversariis defendat, et ibi pendet omnis armatura fortium, quia ad exemplum proposita sunt ei omnia opera illorum, qui fortiter vitia vicerunt, ut Joseph luxuriam, Moyses avaritiam, sic isti qui sunt collum Ecclesiae et turris David, quia Ecclesiam [Col. 0413D] Christo jungunt, et cives ab hostibus muniunt, habent propugnacula authenticos libros, habent mille clypeos innumeras Scripturarum et rationum defensiones, habent omnem armaturam fortium, scilicet omnes passiones martyrum scriptas, et vitas sanctorum sibi propositas. Aliter turris David est sacra Scriptura, ad munimen Ecclesiae sponsae suae contra hostes a vero rege Christo constructa, haec est aedificata cum propugnaculis, id est cum authenticis libris, in quibus prophetae et apostoli ejus propugnatores prae ea pugnant et eam defendunt. In hac turri pendent mille clypei, quod sunt omnes doctrinae justorum, et veteris et novi testamenti, et omnis armatura fortium, quod sunt exempla omnium [Col. 0414A] sanctorum, qui alios contra vitia fortes faciunt. Millenarius numerus multiplicatur per denarium et centenarium. Decies enim centum sive centies decem, sunt mille, et denarius decies repetitus efficit centenarium, et item centenarius decies repetitus efficit millenarium. Per denarium intelligitur praemium in vinea Christi, id est in Ecclesia sub Decalogo legis laborantibus promissum; per centenarium vero, multiplicitas virtutum, quae toties per Decalogum ropetitur. Per millenarium autem plenitudo gaudiorum, quae dabitur victoribus pro justitia certantibus seu pugnantibus.

Mille ergo clypei sunt universae doctrinae justorum, qui sub Decalogo vixerunt legis, in multiplicitate virtutum pro plenitudine gaudiorum; his armis [Col. 0414B] Ecclesiam muniunt, qui collum ejus existunt.

VERS. 5, 6.---Duo ubera tua sicut duo hinnuli capreae gemelli. Ubera administrant lac parvulis, hinnuli autem velociter currunt ut sint in excelsis. Ubera Ecclesiae sunt docti in utraque lege, qui parvulis in Christo infundunt lac doctrinae mulsum de utraque lege. Duo hinnuli sunt activi et contemplativi, id est saeculares et spirituales in fide Christi adhuc parvuli, qui velociter currunt ad lac doctrinae utriusque legis, vel geminae dilectionis et conscendunt de valle lacrymarum, ut habitent in altis coelorum.

Hi sunt sicut duo hinnuli capreae gemelli, hoc est similes sunt duobus populis sub primitiva Ecclesia ad fidem de Judaeis et gentibus conversis. Quae Ecclesia [Col. 0414C] fuit caprea, quia sicut caprea alta petit, ita ipsa de lege ad gratiam conscendit. Et ejus hinnuli sunt gemelli, quia sicut gemelli eodem lacte nutriuntur, ita Judaei ad gentiles conversi, eadem doctrina Christi et iisdem sacramentis.

Qui hinnuli pascuntur in liliis, id est fideles in utraque vita deliciantur in virtutibus illorum, qui fuerunt utilia candidi in castitate, et odoriferi in sanctitate, donec aspiret dies, hoc est donec veniat plena Dei cognitio, et inclinentur umbrae, id est transeat ignorantia. Quandiu hic in mundo sunt, lac utriusque legis de uberibus matris Ecclesiae sugunt in liliis, id est in floribus Scripturarum, et exemplis sanctorum pascuntur. Postquam illa dies aeternae claritatis advenerit, et sol justitiae [Col. 0414D] Christus illuxerit, nec docendi, nec discendi ultra tempus erit, sed consummatis omnibus hujus vitae tenebris omnes ut sol fulgebunt, quia Deum sicuti est in aequalitate Patris videbunt.

Nota septem membra sponsae a sponso laudata, id est septem ordines electorum in Ecclesia. Qui sunt oculi, qui occulta perspiciunt; capilli, qui a vitiis plani foramen acus, id est portam coeli transeunt; dentes, qui improbos corrigunt; labia qui secreta Scripturae aperiunt; genae, qui de peccatis propriis vel alienis erubescunt; collum, qui vitalem flatum, vel cibos doctrinae praedicando aeterna gaudia administrant; duo ubera, docti in utraque lege de duobus populis. Juxta moralem sensum sponsus membra [Col. 0415A] sponsae collaudat, cum Christus singula opera fidelis animae comprobat; habet quippe et ipsa sua membra, sibi congrua, quibus peragit sua officia quae est amica quia facit Christi praecepta. Quae bis dicitur pulchra, quia ab originali et actuali labe est purgata, cujus oculi sunt ratio et intentio, quarum acumen spiritales sensus Scripturae cernit, et sequenda intendit, qui oculi sunt columbarum, si simpliciter implet quae facienda videt. Hujus capilli sunt subtiles cogitationes de capite ejus, id est mente procedentes, qui ut greges caprarum ad Galaad ascendunt, cum ad imitandos martyres intendunt. Dentes ejus sunt juges meditationes quibus duros sensus Scripturae conterit, et in ventre memoriae trajicit, qui sunt ut oves detonsae, quia a superfluis cogitationibus [Col. 0415B] sunt nudae, labia ejus sunt confessio, qua ore confitendo ad salutem, aperit, quod corde ad justitiam credit. Quae labia sunt vitta coccinea dum confitetur sanguinem Christi esse pretium redemptionis suae, et per hanc cohibet capillos, id est cogitationes suas a peccatis. Hujus genae sunt verecundia, qua erubescit peccare, vel peccasse. Quae sunt ut fragmen mali punici, quia exterius rubent charitate, interius albescunt castitate; collum ejus est intellectus, qui jungit spiritum et animam, dum utrumque intelligit unam esse substantiam. Quod collum est, ut turris David cum propugnaculis et mille clypeis, quia intellectus sapientis animae munitus est1 mille Scripturarum sententiis. Ubera ejus sunt sapientia et scientia, quibus praebet indoctis lac doctrinae, [Col. 0415C] quae sunt ut hinnuli capreae, quia parvulos in Christo, id est humiles Ecclesiae lacte doctrinae nutriunt et ad alta virtutum provehunt.

Juxta Anagogen altius intelligitur de Ecclesia peregrinante. Et ne aliquem moveat quod synagogam et Ecclesiam dicimus: differentiam ponamus earum, et prius de synagoga et Ecclesia. Synagoga est multitudo fidelium sub lege. Ecclesia est multiplicitas credentium sub gratia. Synagoga dicitur congregatio, quod pertinet ad irrationabilia vel lapides, quia Judaei baculo legis congregabantur ut duri ad cultum Dei. Ecclesia autem dicitur convocatio, quod pertinet ad homines, quia Christiani verbo praedicationis convocati sunt ad fidem Christi. [Col. 0415D] Primitiva Ecclesia dicitur numerositas justorum ab Abel usque ad Christum, proprie autem pri nitiva Ecclesia est universitas fidelium, per Christum et apostolos de Judaeis et gentibus primo tempore collecta. Ecclesia gentium est multitudo credentium per apostolos et eorum successores, de omnibus gentibus ad fidem Christi perducta. Universalis Ecclesia est omnis Christianitas per mundum diffusa. Ecclesia imperfectorum est populus in activa vita degens, quae hoc mundo utitur tanquam non utatur, et dilectionem proximi servat dum eis necessaria subministrat. Ecclesia perfectorum est clerus in contemplativa vita consistens, qui mundum transgressus dilectionem Dei legendo et orando implere nititur. Ecclesia peregrinans [Col. 0416A] est multitudo in utraque vita coelestia suspirans.

Ecclesia in coelis regnans est turba animarum quae praesentia Christi sui sponsi jam fruitur. Ecclesia igitur peregrinans sua habet membra, sicut et primitiva Ecclesia habuit sua. Ecclesiae ante legem oculi fuerunt patriarchae, qui ei Christum praefiguraverunt. Ecclesiae autem sub lege oculi fuerunt prophetae, qui ei Christum praeviderunt scriptis. Ecclesiae sub gratia oculi fuerunt apostoli, qui eam signis et miraculis ad Christum perduxerunt. Ecclesiae peregrinantis oculi sunt episcopi et alii praelati, qui eam praedicationibus et exemplis ad vitam aeternam perducunt, quae amica Christi dicitur, quia ad coelestia secreta vocatur. [Col. 0416B] Cui bis dicitur quod pulchra sit, quia in activa et contemplativa vita, fide et opere est speciosa. Hujus capilli sunt pueri vel laici, dentes spontanei pauperes, labia clerici, genae monachi, collum eremitae, ubera magistri. Ipsa est columba, quia septem donis Spiritus sancti est plena; ipsa capra, quia petit alta; ipsa ovis, quia innocens; ipsa vitta, quia religione districta; ipsa malogranatum, quia granis bonorum operum plena; ipsa turris David, quia ab haereticis inexpugnabilis; ipsa caprea, quia eligit a malis bona. Per has virtutes in suis membris regnat jam in coelis. Ecclesiam peregrinantem praefiguravit tabernaculum Moysi in itinere deportatum. Ecclesiam regnantem praefiguravit Salomonis templum, in patria aedificatum: in tabernaculo [Col. 0416C] erant sancta, in quibus populus immolabat, erant et sancta sanctorum in quibus sacerdotes offerebant; per sancta accipitur activa vita, in qua saeculares militant; per sancta sanctorum contemplativa vita, in qua spirituales laborant. Sed et cuncta praesentis Ecclesiae mysteria, in eodem tabernaculo sunt expressa. Tabernaculum de loco ad locum mutabatur, et a populo ad patriam tendente portabatur. Sic Ecclesia de inferiori, ad meliorem statum mutatur, donec peracto itinere hujus vitae in patriam paradisi transferatur. Templum autem in patria a Salomone septem est annis aedificatum de tribus materiis, scilicet de sectis lapidibus de mari sublatis, de lignis cedrinis, et de auro [Col. 0416D] purissimo, quia Ecclesia templum Dei in superna patria, a Christo vero pacifico per septem dona Spiritus sancti in habitaculum Deo coaedificatur, de tribus ordinibus electorum, scilicet de conjugatis in salo saeculi tribulationibus quadratis, de continentibus in virtutibus odoriferis, de doctoribus in adversitate ut aurum examinatis et sapientia fulgidis. In hoc templum translatum est tabernaculum, quia praesens Ecclesia transfertur in illius jam regnantis consortium, ideo et regina austri de Aethiopia venit in illud templum, quia haec Ecclesia de tenebris mundi intrabit in coelum.

Postquam rex cum regina convivium iniit, inde surgens ad montem myrrhae, id est ad Libanum abiit. In Libano quippe arbores crescunt, de quibus [Col. 0417A] myrrha et thus colliguntur, quem regina cum filiabus Sion ad videndum regem egressis est subsecuta, et ab eo hac laude est excepta.

VERS. 7, 8.---Tota pulchra es, amica mea, et macula non est in te. Sciendum est ad litteram quod rex ditissimus Salomon turrim in Libano regio sumptu fecerat, in qua habitare in aestate solitus erat, propter temperiem aeris, quae ibi erat propter fluenta Jordanis. Sed et hoc magnopere notandum quod in hoc Cantico amoris solummodo verba amantium repraesentatur, facta autem subintelliguntur; quia nimirum adhuc cantantes in choreis non facta, sed verba amantium repraesentant in cantilenis.

Allegoria talis est, postquam Ecclesia gentium in [Col. 0417B] consortium Christi est recepta, et a convivio corporis ejus est refecta, mox partim in montem myrrhae crevit, partim in collem thuris surrexit, quia protinus ut Christum regem suum pro se passum cognovit, exercitus martyrum contra tyrannos bellum suscepit, et turba confessorum pugnam contra haereticos iniit.

Myrrha corpora mortuorum condiebantur, thus vero in sacrificium Deo ponebatur. Mons ergo myrrhae est multitudo martyrum, qui in altam virtutem patientiae instar montis creverunt, dum variis tormentis pro Christo mortificati sunt. Collis vero thuris est numerositas confessorum, qui sanctitate in populo, ut collis eminebant, et se in odorem suavitatis Deo offerebant. Ad hunc montem et ad hunc [Col. 0417C] collem vadit Christus, dicens: Vadam ad montem myrrhae, et ad collem thuris. Quasi dicat Ecclesiae ad se venienti: Agmen militum meorum, scilicet martyrum, video in certamine pro me laborare. Vadam ergo, et feram auxilium praeliantibus patientiam dando, et coronam gloriae vincentibus praeparabo. Veniam et ad aciem confessorum, ut pugnantibus succurram sapientiam subministrando, et victores gloria et honore coronabo. In hoc monte et in hoc colle Christus per fidem stetit; et cunctos cuneos sui exercitus, id est omnes ordines Ecclesiae per totum mundum pro justitia certantes oculis misericordiae vidit, et Ecclesiam laudavit, id est talia opera comprobavit, dicens: Tota pulchra es, amica mea. Quod est dicere: O Ecclesia, amica mea, [Col. 0417D] sciens Patris secreta, tu pulchra es in oculis, in capillis, in dentibus, in caeteris membris tuis, in patientia, in constantia, in sapientia. Ergo tu pulchra es et macula criminis non est in te, ut aliquis in pugna, tormentis, vel vitiis victus deficiat, sed armis justitiae pugnans victor existat. Ergo in omnibus membris tuis post pugnam veni ad me, et coronabo te, Veni de Libano, sponsa mea, veni de Libano, veni, coronaberis de capite Amana, de vertice Sanir et Hermon. Hoc est, coronam ex gemmis de his montibus sumptis imponam tibi. Libanus mons est Phoenicis et dicitur candidatio, vel dealbatio. Per Libanum accipitur hic Judaicus populus, altus in regno, et candidus divino cultu. Per Libanum etiam intelligitur [Col. 0418A] gentilis populus, qui erat altus in imperio, dealbatus mundana gloria, dicitur ergo, veni de Libano, sponsa mea, veni de Libano, quasi dicat: O sponsa mea, pariendo mihi spiritales filios, veni per fidem cum magno comitatu de Libano, id est de Judaico populo divino cultu candido, veni cum magna multitudine de Libano, id est de gentili populo imperio, et gloria mundana dealbato, veni ad me etiam cum turba lapsorum ad poenitentiam conversorum, et cum his et pro his omnibus, coronaberis.

Nota quod sponsam de Libano ad coronam vocat, ad quem eum secuta fuerat, quia Christus hunc coronabit, qui eum ad alta virtutum secutus fuerit. Et unde coronatur sponsa: De capite Amana et vertice [Col. 0418B] Sanir et Hermon. Amana est mons Ciliciae, qui et Taurus, Sanir et Hermon montes Judaeae, in quibus leones et pardi habitant. Montes sunt, reges et principes, qui in superbiam extolluntur, in quibus daemones habitant; qui sunt leones, quia crudeles, pardi, quia variis artibus maligni. De his coronatur sponsa, cum praedicatione sua daemones expulerit, et principes ad Christum converterit.

Amana dicitur inquietus, vel turbulentus vel Deus vigiliarum, Sanir vero fetor vel nocturna avis, Hermon anathematizatio. Caput Amana est diabolus, caput eorum, qui sunt Amana, id est inquieti, turbulenti, mordaces, in malitia vigiles. Ipse est etiam vertex eorum qui sunt Sanir, hoc est, fetentes luxuria, et in nocte ignorantiae ut aves instabiles. Et [Col. 0418C] ipse est vertex eorum, qui sunt ut Hermon, id est anathematizati, hoc est excommunicati propria iniquitate. De his montibus gemmae ad coronam sponsae eliguntur, dum per eam tales ad poenitentiam convertuntur. Contra has acies ipsa dimicat, et vincit, dum eas ad bonum convertit. Coronatur etiam de cubilibus leonum, de montibus pardorum. Leo significat aliquando Christum, aliquando diabolum, aliquando superbum principem. Leo Christum significat ut ibi: Ecce vicit leo de tribu Juda, propter fortitudinem, quia vicit diabolum, et quia leo tertia die catulum suscitat: sic et Pater tertia die Christum. Leo significat diabolum, ut ibi: Adversarius vester diabolus, tanquam leo rugiens, circuit, quaerens quem devoret (I Petr. V, 8), et hoc propter saevitiam. [Col. 0418D] Leo etiam significat principem, ut ibi: Liberatus sum ex ore leonis (II Tim. IV, 17), hoc est, de potestate Neronis, et hoc propter excellentiam. Leo namque est rex bestiarum, et bestiae in Scripturis ponuntur pro naturis earum. In hoc loco leones significant daemones. Horum cubilia sunt profani et immundi. Pardi vero sunt haeretici in dogmate erroris varii, quorum montes sunt haeresiarchae, scilicet episcopi et magistri eorum, superbi et eloquentia tumidi. In talibus daemones ut bestiae in antris habitant. Contra tales pugnant membra Ecclesiae, et pro his victis et conversis coronatur Ecclesia. Aliter, Amana dicitur excelsus, et pater notatur, qui super omnia exaltatur. Sanir dicitur densa lucerna, [Col. 0419A] et Christus intelligitur, qui est lucerna Ecclesiae ad vitam. Hermon autem dicitur consecratio, et Spiritus sanctus accipitur, per quem Ecclesia in baptismate consecratur. Caput Amana, vel vertex Sanir, et Hermon est Deus Pater, de capite ergo Amana, vel vertice Sanir, et Hermon Ecclesia coronabitur, quando a Deo Patre pro fide Filii, et consecratione Spiritus sancti in gloria exaltabitur. Nunc rex milites instigat ad pugnam, ut accipiant vitae coronam, nemo enim coronabitur, nisi qui legitime certaverit (II Tim. II, 5). Legitime certare est usque ad noctem, id est usque ad mortem pugnare, hoc est vitiis et peccatis resistere. Hos coronari, est aeterna gloria sublevari. Dicit ergo:

VERS. 9.---Vulnerasti cor meum, soror mea [Col. 0419B] sponsa. Quasi dicat: O Ecclesia, soror mea, id est cohaeres regni et sponsa mea, pariens mihi filios cohaeredes coeli, non sit tibi onerosum causa mei, subire certaminis laborem; quia ego prius causa tui subivi pugnae sudorem, in qua vulneratus sum usque ad mortem. Per cor amor intelligitur, qui in corde esse dicitur, et continens pro contento ponitur; et est similitudo, ab illo qui nimirum aliquam amat, et ejus cor amore vulneratur. Ita Christus amore Ecclesiae vulneratus est in cruce. Prius vulnerasti cor meum, quando causa amoris tui flagellatus sum, ut te facerem mihi sororem, scilicet regni cohaeredem, iterum vulnerasti cor meum, quando amore tui in cruce pendens vulneratus sum, ut te sponsam mihi facerem gloriae participem, et hoc in [Col. 0419C] uno oculorum tuorum et in uno crine colli tui. Similitudo est ab illo, qui capitur pulchritudine oculorum, vel crinium puellae. Sicut Holofernes Judith. Oculi Ecclesiae sunt praelati ejus, qui eam ducunt ad coelestia. Crines sunt ejus subditi, collum ejus sunt perfecti, quos ornant tales capilli. Unum oculorum vel crinium, est unitas fidei, quam habent praelati et subditi. Pro hac unitate placuisti mihi, et amavi te, et per haec vulnera suscepi, et pro hac debes tu pugnare, ut possis coronari. Hoc totum dicitur sponsae ad regnum designatae, ut accipiat coronam aemulae, id est gloriam angelicae naturae. Haec dicitur amica, quia sponsus ei aperuit Scripturae secreta; haec soror, quia fecit eam sibi cohaeredem: haec sponsa, quia parit ei filios regni. Tropologice [Col. 0419D] mons myrrhae est contemplativa vita; collis vero thuris activa vita; contemplativi myrrha sunt, quia carnem suam cum vitiis et concupiscentiis mortificaverunt (Gal. V, 24). Activi vero thus sunt, quia bonis actibus Deo odorem suavitatis offerunt. Ad hos Christus vadit, dum eis in tribulationibus et tentationibus subvenit. In his fidelis anima tota est pulchra, quando in omnibus mandatis et justificationibus Domini est sine querela, vel quando Deum ex tota diligit virtute, et proximum sicut seipsum. In hac non est macula quando caret haeresi et culpa. Haec venit fide, venit et operatione, venit praedicatione, venit etiam ad Christum cogitatione, vel locutione, venit opere; venit nihilominus in juventute, [Col. 0420A] venit in senectute, venit in decrepita aetate, venit quoque ad fidem in baptismate, venit ad requiem in termino vitae, venit ad gloriam in resurrectione. Et hoc de Libano, id est de candore virtutum, et sic fit sponsa Christi in amore ei conjuncta. Aliter tres sunt abrenuntiationes. Una cum quis abrenuntiat diabolo. Secunda cum abrenuntiat saeculo. Tertia cum abrenuntiat semetipsum et sequitur Christum. Anima ergo de Libano ad Christum venit, cum pompis diaboli in baptismate renuntiat; venit de Libano cum deliciis mundi renuntiat; venit tertio cum voluntatibus propriis renuntiat, et obedientiae majorum se per omnia mancipat. Haec coronabitur, pro hoc quod fugit de monte Amana, hoc est, de his qui sunt inquieti et turbulenti, et quod fugit de [Col. 0420B] monte Sanir et Hermon, id est de his qui sunt in peccatis fetentes, et in bono instabiles, et a bonis excommunicati, et pro hoc coronabitur, quod nunc est Spiritus sancti templum, cujus cor prius erat cubile leonum, id est daemonum, vel quod segregat se ab immundis, qui sunt cubilia daemonum, et de montibus pardorum, de superbis falsorum fratrum. Haec cor Christi vulnerat, dum ei poenitenti per indulgentiam compatitur; cor ejus vulnerat dum ei desideranti per gratiam condescendit. Et hoc in uno oculorum, id est in una intentione, quando unam rem tantum petit a Domino, ut inhabitet in domo Domini omnibus diebus vitae suae (Psal. XXVI, 4), hoc est omni tempore Christi, qui est vita sua. Et in uno crine colli sui, id est in una cogitatione intellectus, [Col. 0420C] qua intelligit esse unum Deum summum bonum. Anagogice mons, quem rex adiit est coelum, quod Christus rex gloriae subiit, quod est mons myrrhae et collis thuris, id est habitatio martyrum et confessorum ibi conspicitur, amica tota pulchra, hoc est Ecclesia regnans in omnibus ordinibus suis gloriosa. Et macula non est in ea, quia illa aula non recipit ullam peccati maculam, et quia angeli sunt sine peccato, oportet et eos sine macula esse peccati, qui eis sunt coaequandi. Haec venit de Libano, id est de candore mundanae gloriae in principibus, venit etiam de Libano, id est de albedine virtutum in spiritalibus, venit de Libano in baptizatis fidelibus. Haec de capite trium montium coronabitur, [Col. 0420D] quia deitate trium personarum glorificabitur, quod innuunt vocabula montium, Amana quippe sonat excelsus, per quod Pater intelligitur, Samur, lucerna, per quod Filius accipitur, Hermon consecratio, per quod Spiritus sanctus innuitur.

Et neminem moveat quod diversae sunt interpretationes montium Hebraeorum, quia interpretationes nominum mutantur, secundum Scripturae diversum sensum. Aliquando namque in bono, aliquando accipiuntur in malo. In bono accipiuntur quando ad Jerusalem, id est ad multitudinem fidelium referuntur; in malo vero quando ad Babylonem, id est ad infideles referuntur. In illa gloria videbit regina regem gloriae, dilectum suum majestate coronatum, quem hic vidit suo amore in cruce vulneratum. Ibi [Col. 0421A] erit unum oculorum et crinium, id est unitas praelatorum et subditorum omnium illa visione fruentium, quorum erit gaudium Deus pacis, et concordiae dulcedo omnium. Regina de Libano ad coronandum vocata, cum maximo comitatu venit. In quo comitatu, quadraginta ex fortissimis Israel ad bella doctissimos tenentes gladios, et filias Sion habuit, cum quibus pugnam contra Amana et Sanir et Hermon pro corona inivit, et victrix regem adiit, quam ipse hic laude excepit.

VERS. 10-15.---Quam pulchrae sunt mammae tuae, soror mea, sponsa, usque surge, aquilo. In qua multiplici laude fortia facta ejus in bello gesta replicat, quod videlicet pugnaturos mammis armavit, uberibus ad certamen informavit, in praelio saucios [Col. 0421B] unguentis curavit, pavidos labiis confortavit, lassos in pugna melle et lacte pavit, vestitos in pugnam remisit, victores in horto diversis herbis et fonte refecit, in paradisum ad diversa genera pomorum introduxit. Deinde in laude decem legiones describit, quas contra acies hostium in pugnam direxit. Per haec omnia multiplicitas Ecclesiae gentium notatur, quae de Libano, id est de candore mundanae gloriae cum magno comitatu credentium ad Christum venit. In quo comitatu reges, et principes profanos, et omnis generis et professionis, et conditionis socios habuit, cum quibus spiritale bellum contra daemones animarum hostes iniit, et coronam vitae a Rege gloriae promeruit. De qua pugna unus de ducibus ejus dixit: Non est [Col. 0421C] nobis colluctatio adversus carnem et sanguinem, sed adversus principes et potestates (Ephes. VI, 12). Quod est dicere: non est nobis pugna contra homines, sed contra daemones. Item alius fortis praeliator dicit: Militia est vita hominis super terram (Job VII, 1), cunctis diebus quibus nunc milito, exspecto donec veniat immutatio mea (Job XIV, 14). Fideles quippe militant in castris regis sui contra cives Babyloniae pro corona quod est immutatio, quando justi ut sol fulgebunt, et aequales angelis erunt. Nota artificialem ordinem. Prius coronae mentionem fecit, deinde pugnam subintulit, cum pugna praecedat et corona quae est praemium pugnae sequatur, quia nimirum corona pugnantibus promittitur, vincentibus dabitur. Et hoc notandum quod in hac laude [Col. 0421D] historia deficit, sicut aliquando allegoria, vel tropologia, vel anagoge non per omnia currit. In primis sex instrumenta spiritalis pugnae laudantur, scilicet mammae, ubera, unguenta, labia, lingua, vestimenta, per quae sex aetates pugnantium notantur. Siquidem per mammas infantes, per ubera pueri, per unguenta adolescentes, per labia juvenes, per cor sub lingua senes, per vestimenta decrepiti figurantur: Qui sex operibus misericordiae in hac pugna laborant, ut coronam senarii, quod est plenum gaudium, percipiant. Deinde tria refugia pugnantium ponuntur, scilicet hortus, fons, paradisus, quia in hoc bello peccatis vulnerati in horto catholicae Ecclesiae herbis poenitentiae et confessionis curantur; [Col. 0422A] fonte lacrymarum lavantur; in paradiso Scripturarum reficiuntur. Et sic in hortum deliciarum ad fontem vitae Christum transferuntur. Post haec decem legiones pugnantium per decem genera arborum paradisi, scilicet per cyprum et nardum et reliquas notantur, quia qui armis praeceptorum in hac pugna desudant, ad denarium praemiorum perducuntur. Ad ultimum fons et puteus in laude ponuntur, quod Evangelium et lex intelliguntur. Quia Christus bellatores suos fluentis legis et Evangelii reficit, et laureatos ad refrigerium perducit. Dicit ergo rex nutrici reginae: Quam pulchrae sunt mammae tuae, soror mea sponsa: Meliora sunt ubera tua vino. Mammae sunt puellarum lac non habentium, sed habiles ad lac habendum. Ubera vero sunt mulierum [Col. 0422B] lac habentium, et ab ubertate dicuntur. Mammae Ecclesiae sunt infantes in scholis discentes, et alii in fide rudes adhuc lac doctrinae sugentes, et nondum aliis docendo proferentes, sed ad proferendum habiles. Hae mammae valde pulchrae sunt, quia multum Deo placent, qui sunt in discendis virtutibus, quae sunt arma contra vitia studiosi, quibus quandoque sunt contra hostes Dei pugnaturi. Ubera vero Ecclesiae sunt magistri, in utraque lege docti, qui lac doctrinae pueris docendis infundunt, et os ad spiritale bellum instruunt. Vinum quod inebriat et dementat est saecularis philosophia, quae mentes hominum inflat et in jactantiam elevat. Ubera autem Ecclesiae sunt meliora vino, quia doctrina magistrorum de utraque lege perlata est utilior, quia [Col. 0422C] in gemina dilectione aedificatur; quam philosophica doctrina quae mentes inflat. Notandum quod toties repetit soror et sponsa. Per hoc datur fiducia Ecclesiae quod sit cohaeres Christi, ut soror fratris, et consors regni ut sponsa regis. Et odor vestimentorum tuorum super omnia aromata, unguenta Ecclesiae sunt virtutes spiritalium, qui quasi unguentis vulnera peccatorum curant, dum eos ad virtutes informant. Aromata sunt quaedam odoramenta ex multis speciebus ad condienda mortuorum corpora confecta, sed sunt superstitiosa quibus quam maxime Judaei utebantur, per quae carnales observantiae superstitiose notantur. Odor unguentorum est fama virtutum spiritalium ex charitate [Col. 0422D] orientium, vel opinio operum quae fiunt per Spiritum sanctum. Hic odor est super omnia aromata, hoc est, magis Deo placet, quam omnia legis sacrificia, quae fuerunt horum figura. Haec ideo in Cantico amoris introducuntur, quia pagani contendebant cum Christianis de philosophia; Judaei de legali observantia; Christiani confidebant in sola divina gratia. Philosophi affirmabant salutem hominum constare in studio sapientiae: Judaei certabant eam constare in religione legalis observantiae: Christiani certabant eam constare in fide divinae gratiae. Hanc sententiam sponsus judex approbat, illorum contentionem reprobat, dicens: Meliora sunt ubera tua vino, hoc est, melius est studium in sacra Scriptura, qua gratia quaeritur, quam in philosophia, quia arbitrium [Col. 0423A] sine gratia salutem non operatur. Et odor unguentorum tuorum super omnia aromata, id est, magis placent mihi doctrinae et virtutes spiritalium, quam omnes traditiones Pharisaeorum carnalium.

VERS. 11.---Favus distillans labia tua, sponsa. Labia Ecclesiae sunt illi, qui aliis doctrinam narrant, quam ipsi de uberibus matris Ecclesiae suxerant. Haec labia ut favus distillant, dum dulcem doctrinam quam a magistris hauserant auditoribus dulciter instillant. Favus est mel in cera. Mel autem in cera est spiritalis intelligentia latens in littera. Sed favus distillat, dum dulcis allegoria de littera manat. Aliter. In favo mel latet, cera videtur; sic fragilis caro videtur, in qua sapientia ut mel in cera absconditur. Mel et lac sub lingua tua, lingua est [Col. 0423B] interpres cordis, quia quod cor cogitat hoc lingua profert. Cor Ecclesiae sunt sapientes, qui per spiritum sapientiae divinos sensus concipiunt, et eos scribunt. Lingua vero ejus sunt, qui ea interpretando proferunt, quae illi, ut cor, conceperunt. Mel est dulcis doctrina allegoriae, quae doctis congruit: Lac vero est simplex doctrina historiae, quae parvulis, id est, indoctis convenit. Mel et lac sub lingua Ecclesiae esse dicitur, cum utraque doctrina allegorica et historica corde concepta, tanta verborum dulcedine profertur, quanta dulcedo in melle et lacte sentitur. Et odor vestimentorum tuorum si ut odor thuris, vestimento nuda fetidas tegitur. Vestimenta Ecclesiae sunt bona opera, quibus tegitur turpitudo praecedentium delictorum. Odor [Col. 0423C] ergo vestimentorum est exemplum bonorum operum, quibus contra vitia pugnaturi, quasi lorica vestiuntur, qua possint, omnia tela nequissimi ignea exstinguere (Ephes. VI, 16). Qui odor est sicut thuris, quia sic placet Deo studium bonae actionis, sicut incensum orationis. Odor enim thuris designat incensum orationis, ut scribitur: Dirigatur oratio mea sicut incensum in conspectu tuo (Psal. CXL, 2).

VERS. 12.---Hortus conclusus, soror mea, sponsa, hortus conclusus. In his qui sunt mammae, id est, imperfecti, es hortus conclusus et soror: in his qui sunt ubera, id est, perfecti, es hortus conclusus et soror sponsa. Iterum in his qui sunt odor unguentorum tuorum, id est, contemplativi, es hortus conclusus; [Col. 0423D] in his qui sunt odor vestimentorum, id est, activi, es hortus conclusus. Item in his qui sunt labia, es hortus conclusus: in his qui sunt lingua, es hortus conclusus. In horto crescunt herbae medicinales, et diversi flores. Hortus est Ecclesia in qua multae sanctorum virtutes sunt, diversae herbarum species, diversis vulneribus peccatorum medicinales. In hoc horto sunt varii flores, diversi electorum ordines, martyres, ut rosae, confessores, ut violae, virgines, ut lilia, alii fideles, ut alii flores. Hujus horti hortulanus est Christus, qui et sponsus, qui eum plantat gratia, irrigat doctrina. Hic hortus est conclusus in contemplativis, scilicet praesidio angelorum contra daemones munitus. Hic etiam conclusus [Col. 0424A] in activis, quia munimine doctorum contra haereticos est circumseptus. In quo horto herbae et flores sunt quique fideles, fide et opere florentes. Similitudo est ab horto paradisi, qui dicitur undique igneo muro esse conclusus, et custodia angelorum munitus, ut homines inde prohibeat ignis angeli daemones ex eo arceant. Ita Ecclesia hortus Dei est, divino praesidio et igneo muro circumdata, et angelica custodia munita, ut nec daemones nec mali homines ei ad nocendum praevaleant. Hoc ideo dicitur, ut in spiritali pugna eorum impetus non timeatur, cum eam tanta praesidia muniant. In hoc horto est fons qui eum irrigat, scilicet sacra Scriptura, cujus fluentis Ecclesia irrigatur. Hic fons est signatus, quia sacrae Scripturae intelligentia est cum [Col. 0424B] littera signata, sicut sub sigillo scriptura, ne indignis pateat quid secreti sponsa habeat. In hoc horto etiam est fons baptisma, in quo lavantur criminum vulnera, qui est signatus, scilicet sancta cruce vel verbo Dei consecratus, ethnicis sigillatus, catechumenis reseratus. Aliter, Fons sordes abluit, sitim exstinguit, imaginem reddit. Qui fons est Christus, qui est fons vitae, de quo fluunt flumina aquae vivae, scilicet dona Spiritus sancti, quibus irrigat hortum Ecclesiae ut proferat spiramina florum vitae. Hic sordes peccatorum abluit, sitim sitientium justitiam, satietate suae visionis exstinguit, imaginem Dei amissam animabus reddit. Hic erat signatus, quia carne quasi sigillo erat velatus. Nunc est signatus, quia in gloria patris a nobis celatus. Hic [Col. 0424C] etiam fons David patens scribitur, quia misericordia Christi omnibus poenitentibus patet, ut lacrymis se abluant, sicut David vulnera sui reatus in eo lavabat. Sed et ipsa Ecclesia est fons, quia spiritali gratia et sapientia redundans, de qua manant plena fluenta doctrinae, quibus plantaria horti sui irrigat, ut plurimas emissiones proferant. Emissiones sunt virgulae de arboribus vel herbis pullulantes. De quibus subditur.

VERS. 13, 14.---Emissiones tuae paradisus malorum punicorum cum pomorum fructibus. Hortus Ecclesiae irrigatus a fonte Scripturae tot virgulta emisit, quod inde paradisus succrevit. Hortus est locus ubi herbae vel olera crescunt, paradisus ubi arbores [Col. 0424D] crescunt. Paradisus voluptatis ad litteram est locus in orientis partibus, omnibus corporalibus deliciis plenus, in quo primi parentes fuerunt, de quo propter culpam inobedientiae exclusi sunt. In hoc est fons de quo paradisus irrigatur, qui et in quatuor flumina dividitur. In hoc est etiam lignum vitae, id est talis arbor si homo inde comedisset nunquam corporaliter mori posset. Unde post culpam scribitur: Videte ne forte sumat de ligno vitae et vivat in aeternum (Gen. III, 22). Ibi erat quoque lignum scientiae boni et mali, de quo si comederent, bonum et malum scirent. Ante comestionem fructus hujus arboris Adam novit bonum et malum, bonum per experientiam, malum tantum per scientiam; sicut medicus novit dolorem vulneris per scientiam, non [Col. 0425A] per experientiam; post peccatum autem novit malum, id est famem, sitim et alia incommoda per experientiam, bonum tantum per scientiam; quod non erat in arboris natura, sed in hominis inobedientia. Qui sunt provinciales circa paradisum, dicunt sibi de paradiso immitti flores, et fructus per flumina quae inde exeunt, unde ille populus vivit. Allegorice Ecclesia est paradisus, omnibus spiritalibus deliciis plenus. Paradisus etenim dicitur hortus deliciarum, et in Ecclesia sunt omnimodae deliciae Scripturarum, diversarum artium, multarum virtutum. In quo paradiso est fons, id est baptismus vel Christus, per cujus fluenta, quod sunt spiritualia charismata, irrigatur talis paradisus. Quatuor hujus fontis flumina sunt quatuor Evangelia. Lignum vitae est sancta [Col. 0425B] crux, cujus fructus est Christi corpus, de quo qui digne comederit, non morietur in anima in aeternum. Ligna fructifera sunt sancti; fructus lignorum sanctorum opera; lignum scientiae boni et mali est liberum arbitrium. In hoc spiritali paradiso crescunt diversa genera arborum, id est diversi ordines electorum. Ibi crescunt mali punici, scilicet arbores Africanae quae proferunt mala punica, vel rubea, quae dicuntur malogranata, id est granis plena, quae sunt martyres rubei sanguine, operibus, ut granis, pleni. Has arbores ille hortus fonte irrigatus emisit, dum sancta Ecclesia, baptismate perfusa, martyres protulit, cum pomorum fructibus, scilicet cum bonorum operum exemplis. Ibi crescit et cyprus, quae est arbor aromatica in Aegypto habens semen simile [Col. 0425C] coriandro, ut habuit manna album, sublucidum et odorum, quod oleo coquitur, et inde succus exprimitur, qui cyprus dicitur, unde regium unguentum conficitur, ita dictum quod regius morbus eo curatur. Cyprus arbor aromatica, abundans in Aegypto, est spiritalium conversatio, quae primitus florebat in Aegypto, sive in tenebris hujus mundi quod Aegyptus sonat. Hujus semen simile est mannae, quod habuit omne delectamentum, et omnem saporem suavitatis; quia vita justorum habet omne spiritale delectamentum, et omnem saporem sanctitatis. Semen est album, lucidum, odorum; quia eorum conversatio est alba in castitate, lucida in operatione, odora in charitate. Succus ejus cum oleo coquitur, [Col. 0425D] et in regium unguentum vertitur, quia illorum vita flammis tentationum ut aurum probatur, quia regius morbus, id est lepra animae ut unguento curatur. Hoc unguentum Maria Domino in domo Simonis leprosi obtulit, quia Ecclesia suo exemplo haereticos a lepra animae, scilicet de haeresi curans Domino offert. Ibi crescit et nardus, quae est arbor aromatica, id est aromatibus apta, sed parva, bene redolens, et calens, unde optimum unguentum conficitur, quod sunt humiles et innocentes, qui se coram proximis parvos, id est despectos faciunt, et odore atque ardore charitatis saucios in peccatis ungunt. Ibi crescit et crocus, flos rubicundus, id est aurei coloris, quod sunt sapientes, divina sapientia fulgentes. Ibi crescit et fistula, brevis arbuscula [Col. 0426A] aromatum, quae casia, robusti et purpurei corticis, quae ad curandas viscerum molestias valet, quae pro sui brevitate a quibusdam inter herbas odoriferas reputatur, quod sunt patientes pro Christo et pro fratribus animas ponere parati. Ibi crescit et cinnamomum arbor brevis, sed odorifera, et dulcis, cinerei coloris ad medicamentum usum fistulae duplo praestans, quod sunt poenitentes, qui se infirmos reputant, et in cinere poenitentiam agentes, dulcem odorem Ecclesiae praestant. Cinnamomi arbor habet tres cortices: superior dicitur fistula, medius cinnamomum, tertius amomum. Medius est dulcior caeteris; hi autem ab aliquo divisi ex nimio fervore solvuntur ab arbore quod sunt monachi, qui se solvunt a mundo amore Christi. Hae arbores crescunt [Col. 0426B] in illo paradiso, cum universis lignis Libani, id est cedris et aliis odoriferis lignis, quod sunt universi fideles, quorum fides et operatio imputribilis et odorifera est. Ibi crescit et myrrha et aloe cum omnibus primis unguentis. Myrrha est arbor cujus succus est stacte, a vermibus et putredine carnem conservans, quod sunt eremitae vel casti, se in vitiis mortificantes, et carnem suam a putredine libidinis conservantes. Aloe est etiam arbor suavissimi odoris, adeo ut adoleatur altaribus vice thymiamatis; habet vero succum amarissimum resistentem putredini, quod sunt continentes per amaritudinem vitae lasciviam carnis reprimentes. Prima unguenta sunt pretiosiora, quae de primis floribus pretiosarum specierum fiunt, ut illud Mariae in Evangelio spicatum [Col. 0426C] pretiosum, quod sunt praelati et alii primis charismatibus Spiritus sancti, scilicet primis credentium donis pleni, qui cum verbo et exemplo flagrant, quasi ulcera languidarum animarum curant. Notandum quod hae species arborum vel herbarum introducuntur, de quibus unguenta conficiuntur, quia per has notantur ordines electorum, quasi cohortes in castris regis militantium, quorum vulnera per unguenta curantur. Ideo et sponsam horto et fonti et paradiso comparat, quasi ei aperte dicat, Ne timeas pugnare contra acies Amana, quia tales bellatores in comitatu habes, de quorum constantia et armis secura hostes superabis, et victrix a me coronaberis. Et tu vulneratos in bello herbis tuis curabis, quia tu [Col. 0426D] es hortus medicinalium herbarum; et lassos fluentis tuis refocillabis, quia tu es fons spiritualium aquarum; et victores pomis tuis saturabis, quia tu es paradisus, id est hortus pomorum, spiritualium ferculorum. Sciendum vero ad litteram quod Salomon in Libano talem hortum muro conclusit, in quo has species herbarum vel arborum plantatas habuit; in quo et fons Jordanis erupit de quo et subditur.

VERS. 15.---Fons hortorum, puteus aquarum viventium quae fluunt impetu de Libano. Hortorum ideo dicitur, quia superius duos hortos posuit. Aquae viventes sunt, quae fluunt: Aqua enim quae stat quasi mortua est, quasi vivit quae currit. Notandum quod dicit, quae fluunt impetu de Libano, quia fluenta Jordanis cum magno impetu fluunt de [Col. 0427A] Libano. Duo fontes sunt Jor et Dan, ubi illi duo confluunt, Jordanem fluvium faciunt. Ideo hic abundantia aquarum introducitur, ut redundantia praemiorum demonstretur, quae victoribus dabitur, qui ad fontem vitae Christum et ad puteum aquarum viventium, id est, Spiritum sanctum, puteum spiritualium donorum, perducuntur. Siquidem decem genera arborum paradisi posuit, per quae decem ordines electorum spiritualis paradisi expressit, qui sub decem praeceptis contra vitia pugnant, ut praemium denarii, scilicet coronam gloriae, percipiant. Talis est fructus horti; fons autem ejus, id est, irrigatio ejus, est fons hortorum et puteus aquarum viventium, quae fluunt impetu de Libano. Fons est ubi flumen funditur: puteus ubi aqua in profundo [Col. 0427B] latet. Fons ergo hortorum est Evangelium, irrigatio Ecclesiarum in activa et contemplativa vita degentium. Hic fons de Libano erupit, in hortum Jerusalem cucurrit, de monte Sion fluxit, omnes hortos orbis irrigavit, quia evangelica doctrina de Christo erupit, in hortum Jerusalem, id est in primitivam Ecclesiam, cucurrit, de monte Sion per apostolos in gentes fluxit, et omnes Ecclesias irrigavit. Puteus autem aquarum est profunda lex divinorum sensuum, qui latent in legis littera, ut in profundo puteo aqua. Quae aquae sunt viventes, quia eos vivere faciunt, qui eas spiritualiter intelligunt. Hae aquae fluunt cum impetu de Libano, quia veniunt cum abundantia de Judaico populo. Libanus enim dicitur dealbatio, et intelligitur Judaicus populus, divino [Col. 0427C] cultu dealbatus. De hoc Libano fluenta legis et prophetarum fluxerunt, et per apostolos cum impetu in Ecclesia gentium manaverunt, qui Scripturas abunde spiritualiter exposuerunt. Aliter Libanus dicitur candidatio, et intelligitur Christus de casta Virgine natus. De hoc Libano aquae cum impetu fluxerunt, quando dona Spiritus sancti, tanquam Spiritus torrens in credentes inundaverunt, et eos scientia omnium linguarum repleverunt. De his aquis ipse dixit: Qui credit in me, flumina de ventre ejus fluent aquae vivae (Joan. VII, 38), id est, charismata Spiritus sancti, quae faciunt credentes cum Deo vivere. Hoc totum hic introducitur, ut sciat sponsa quod ita ejus bellatores replentur doctrina [Col. 0427D] Christi et donis Spiritus sancti, et ita remunerabuntur, sicut apostoli, bellatores Christi repleti sunt doctrina Christi, et donis Spiritus sancti, remunerati sunt praemio vitae. Fons etiam significat eos qui capaces sunt verbi Dei, puteus vero eos qui vix intelligunt mysteria. Cisterna est collectio aquarum pluvialium, quod sunt dogmata haereticorum. Tropologice fidelis anima est sponsa Christi, per amorem ei conjuncta, et pariens spirituales filios, id est, bona opera. Haec est etiam ejus soror, quia ejus regni cohaeres. Qui enim patiuntur persecutionem propter justitiam, ipsorum est regnum coelorum (Matth. V, 12). Anima habet sua membra sibi congrua. Hujus mammae sunt studia discendi e legendi, quibus haurit lac quo postmodum parvulos, [Col. 0428A] id est indoctos nutriat; ubera ejus sunt sapientia et scientia, de quibus lac doctrinae indoctis ministrat. Ejus unguenta sunt bonae exhortationes, quibus vulnera animarum curat, magis quam vinum saecularis prudentiae. Labia ejus sunt confessio, qua ore confitetur, quod corde credit, vel peccata in confessione aperit. Lingua ejus est interpretatio cogitationis cum bonum consilium cordis ore vel scripto loquitur. Vestimenta ejus sunt virtutes, quibus ita decoratur ut corpus vestibus, unde scribitur: Induit me Dominus vestimento salutis et indumento laetitiae (Isa. LXI, 10). Anima etiam est hortus, quia similis horto, scilicet bonis sententiis ut hortus herbis, plena virtutibus ut hortus floribus. Qui hortus est conclusus, id est, [Col. 0428B] bonis operibus circumseptus a daemonibus. Ipsa etiam est fons, quia de ea fluit coelestis doctrina, quae irrigat alios hortos, scilicet fideles animas; qui fons signaculo sanctae fidei est signatus. Anima sancta nihilominus est paradisus, plena spiritualibus deliciis; hujus paradisi fons est charitas, quae irrigat hunc paradisum, ut proferat pretiosum fructum. Quatuor flumina paradisi sunt quatuor principales virtutes, scilicet, prudentia, fortitudo, justitia, temperantia. Lignum vitae sapientia; fructus ejus, immortalitas; ligna fructifera, utiles disciplinae; fructus lignorum mores piorum; lignum scientiae boni et mali, observatio mandati. Unguentaria signa, scilicet nardus, et crocus, et alia, sunt virtutes, castitas, bonitas, humilitas, et alia infirmantium animarum [Col. 0428C] unguenta. Fons et puteus in ea est evangelica et legalis doctrina, sive scientia. Anagogice paradisus exsultationis, est habitatio sanctorum in coelis, plena omnibus deliciis. In hunc paradisum raptus est Paulus, et in hunc introduxit latronem Dominus. In hoc paradiso fons qui fluit de loco voluptatis, est Christus, fons vitae fluens de corde Patris, de quo manat vita omnium. Lignum vitae est Dei sapientia, vel Spiritus sanctus, vitam aeternam inspirans omnibus. Fons et puteus aquarum viventium, est plenitudo omnium gaudiorum. In caeteris hujus capituli deficit anagoge. Sunt ergo quatuor paradisi, scilicet paradisus voluptatis, terrestris; paradisus exsultationis, coelestis; paradisus religionis, Ecclesiarum; paradisus [Col. 0428D] virtutis, animarum. Postquam Amana in bello cum suis victus succubuit, ecce aquilo alius hostis grave bellum reginae intulit, sed victus in hortum fugit, ibique ut latro in insidiis latuit. In quo dum regina victorem exercitum reficeret, rex advenit et hostem latentem reperiens de horto confusum expulit, atque austrum cultorem horti invitavit, dicens.

VERS. 16.---Surge, aquilo, et veni auster, perfla hortum meum. Scilicet postquam cessavit persecutio tyrannorum et coronata est patientia sanctorum, protinus surrexit in Ecclesia vesania haereticorum, quae atrocius Ecclesiae bellum intulit quam prius a paganis pertulit. Perniciosior enim est hostis, qui intra moenia positus cives impugnat, quam qui extra exclusus muros oppugnat. Dum ergo post sudorem [Col. 0429A] persecutionis milites Christi in horto Ecclesiae fruerentur quiete pacis, ecce tortuosus draco a martyribus victus de antro malitiae caput extulit, virus perfidiae per agmina Christi fudit, et, ut latro, de insidiis improvisus prosilivit, atque incautos milites telis erroris usquequaque prostravit, siquidem inauditam haeresim per malignos homines mentibus fidelium infudit, qua totum hortum Ecclesiae quasi quadam lepra vitiavit. Sed Rex gloriae Christus suis auxilium praebuit, dum universam haeresim per sapientes destruxit, et de horto suo flagellis anathematis expulit. Expulso autem Aquilone, Auster intravit, quia ejecta haeresi de Ecclesia, auster, scilicet Spiritus sanctus hortum perflavit, dum veram fidem doctoribus inspiravit. Et mox fluxerunt horti aromata, [Col. 0429B] dum sancti Patres protulerunt verae fidei dogmata. Rex ergo adveniens, dicit: O aquilo, hostis maligne, de latebris tuis surge, et de horto meo discede; tu autem auster, cultor horti, veni, perfla hortum meum, ut fluant aromata illius, quae sufficiant victoribus. Aromata sunt odoramina, scilicet fructus arborum praedictarum, nardi, cinnamomi, et aliarum Libani. Ideo dicit fluant, quia aromata de arboribus ardore spiritus fluunt, ut resina de cedro vel abiete. Aquilo est ventus durus et frigidus, qui transtringit ac flores necat. Auster vero ventus calidus et blandus, qui terram solvit et flores producit. Aquilo est diabolus, qui duram persecutionem Ecclesiae intulit, et ut strictam terram fideles de fructu bonorum operum prohibuit, et in fide florentes [Col. 0429C] per varia tormenta necavit. Hic in horto, ut latro, in insidiis latuit, dum victus in persecutione virus occultum, ut draco, haereticae pravitatis in fideles evomuit. Auster autem est Spiritus sanctus, qui sua gratia hortum perflavit, dum rectam fidem Ecclesiae inspiravit, et terram, id est corda subversa de gelu perfidiae solvit, et flores fidei produxit, quo flante horti aromata fluxerunt, quia mox fidei documenta per scripta Patrum redundaverunt. Ecclesia vocatur hortus per simile, quia sicut in horto sunt lilia, rosae et alii flores, et herbae salubres, et item cardui, urticae et aliae herbae nocivae et inutiles, sic sunt in Ecclesia martyres, confessores, virgines et alii fideles. Sunt etiam haeretici, schismatici, et falsi fratres. In his latet aquilo; in illis flat auster, et de ipsis fluunt [Col. 0429D] aromata virtutum. Aliter per aquilonem mundi aspera, per austrum intelliguntur prospera. His dicitur permittendo non jubendo, ut ad tentandum surgant, hortum perflent, ut aromata fluant, hoc est, tribulationes fidelibus inferant, ut exemplo patientiae eorum et constantiae bene fragrantia, ut Job, ad multos perfluant. Saepius prospera quam adversa animum tentant, quia adversa animum ab illecebris carnis abstrahunt, prospera vero ad lasciviam alliciunt. Tropologice hortus est claustrum, flores et herbae salubres, fratres in fide et dilectione unanimes; urticae et herbae inutiles, sunt hypocritae et falsi fratres. Aquilo in horto ad tentandum surgit, dum diabolus per falsos fratres concordiam fratrum [Col. 0430A] perturbat; sed auster veniens hortum perflat, dum Spiritus sanctus conventum fratrum in patientia et concordia corroborat. Aromata fluunt, dum virtutes prius occultae, tentationibus probatae, ad notitiam proximorum prodeunt. Anagogice vero aquilo in horto surget, cum Antichristus adhuc Ecclesiam impugnabit, sed auster hortum perflabit, cum gratia Spiritus sancti, fidelibus constantiam fidei contra eum inspiraverit; tunc aromata horti fluent, quia pro fide Christi martyria redundabunt. Aliter aquilo surget, ut de horto discedat, cum occiso Antichristo persecutio de Ecclesia recedet. Auster vero hortum perflabit, cum multitudo lapsorum ad poenitentiam per inspirationem sancti Spiritus redibit. Tunc fluent horti aromata, quia exempla [Col. 0430B] patientiae et constantiae sanctorum sub Antichristo in Ecclesia redundabunt. Aliter aquilo de horto recedet, cum diabolus de Ecclesia ultimo judicio damnatus discedet. Auster hortum perflabit, cum Christus veniens consolatione Spiritus sancti Ecclesiam recreabit. Tunc horti aromata fluent, quando justi aeterna praemia pro meritis recipient. Aquilone recedente, et austro in hortum veniente, regina aromata colligit, quibus victores reficit, et regem foris stantem ad epulas victorum invitat, dicens:



CAPUT V.

VERS. 1, 2.---Veniat dilectus meus in hortum suum, ut comedat fructum pomorum suorum. Scilicet persecutione per Christum annihilata et haeresi ubique damnata, Ecclesia jam in pace et concordia [Col. 0430C] fidei degens, et multa tentamenta sustinens, scripta Patrum quasi aromata collegit, exemplo illorum virtutum spiritualium quasi convivium instituit, cui Christum interesse optat, ut opus suum acceptabile fiat dicens: Qui se promisit mecum usque ad consummationem saeculi mansurum, ipse nunc per gratiam veniat in me hortum suum, ut qui me inter persecutores et haereticos illaesam custodivit, nunc in pace degentem a tentationibus adversitatum, et prosperitatum inconcussam custodiat, ac de me tales emissiones producat, quarum pomorum fructus ipse comedat, hoc est, tam spirituales velit de me pullulare, quos sibi ut suavem cibum velit incorporare. Poma etenim horti sunt in Ecclesia electi. Fructus pomorum, sunt opera bonorum. Fructus [Col. 0430D] pomorum suorum dilectus comedet, cum Christus electos per bona opera sibi incorporabit, ut sint unum cum Deo sicut cibus in corpus comedentis vertitur. Aliter Ecclesia dolens Synagogam a fide Christi tandiu separari, orat eam sibi associari, dicens: Dilectus meus, qui de me horto suo aquilonem diabolum per fidem expulit, et austrum Spiritum sanctum per gratiam introduxit, et aromata charismatum in me multiplicavit; ipse etiam per gratiam veniat in Judaeam hortum suum, ut comedat fructus pomorum suorum, id est, ut per fidem incorporet sibi multitudinem convertendorum. Moraliter. Dilectus in hortum venit, et fructum pomorum suorum comedit, cum Christus dona sua in [Col. 0431A] coetu spiritualium multiplicavit, et se operibus eorum ut suavi cibo refecit. Juxta altiorem sensum, dilectus horti fructum comedit, cum Christus electos de hoc mundo in gloriam suam assumpserit. Rex ad convivium reginae ingressus, dicit:

Veni in hortum meum, soror mea, sponsa; messui myrrham meam cum aromatibus meis. Comedi favum cum melle meo, bibi vinum meum cum lacte meo. Per myrrham martyres; per aromata confessores accipiuntur. Favus est mel in cera, et significat animas in corpore: mel autem extra ceram animas extra corpora. Per favum exprimuntur hi qui cum Domino corporaliter surrexerunt, et cum eo corporaliter ascenderunt. Per mel autem animae sanctorum, de inferno per Christum liberatorum. Per vinum [Col. 0431B] notantur hi, qui in primitiva Ecclesia alios doctrinis inebriaverunt; per lac, hi qui lacte doctrinae nutriti sunt. Sex ordines electorum posuit quos ad gloriam perfectorum perduxit. Senarius quippe numerus qui perfectus est, perfectionem innuit, quasi dicat: O Ecclesia soror mea in haereditate, sponsa mea in spirituali generatione; ego jam veni per incarnationem, in hortum meum Judaeam, et jam messui myrrham cum aromatibus quia collegi ad me messem martyrum in coelum cum confessoribus fide et opere bene olentibus. Comedi favum cum melle, quia quos corporaliter suscitavi, jam in gloriam sumpsi cum animabus quas de inferno liberavi. Bibi vinum cum lacte, quia doctores cum auditoribus jam angelis in [Col. 0431C] coelis associavi dicens: O vos angeli amici comedite, et vos archangeli, charissimi, bibite et inebriamini, quod est dicere: Illos quos de terris cum triumpho adduxi, ut suavem cibum vobis associando incorporate, et ut dulcem potum in gaudium vestrum introducite. Et sicut epulantes variis ferculis et potibus gaudent satiari, ita gaudete istos vestro consortio annumerari. Hoc totum ideo replicat, quasi Ecclesiae gentium dicat: Sicut illos de primitiva Ecclesia mea incarnatione, passione, resurrectione, et ascensione jam glorificavi; ita adhuc convertendos de Judaeis glorificabo. Similiter et de te ortos, et in fide perfectos angelis in gloria associabo. Aliter: O soror et sponsa, tu oras ut veniam in te hortum meum, ferendo tibi contra mundi tentamenta auxilium; [Col. 0431D] ego autem veni in hortum tempore persecutionis, ferens auxilium martyribus: quos jam coronavi pro cruciatibus. Veni etiam in auxilium confessoribus, contra haereticos certantibus, quos jam glorificavi in coelestibus; ita te contra tentamenta mundi certantem juvabo, et vincentem coronabo. Jam in horto meo messui myrrham meam, id est martyres, in Ecclesia amara pro me passos, ad me in gloriam collegi cum aromatibus meis, hoc est cum omnibus qui fama bonorum operum sunt insignes, ut confessores. Notandum quod dicit meis; quia et haeretici habent suos martyres et suos confessores; qui non Christi, sed myrrha sunt diaboli. Tu invitas me ad convivium, jam comedi favum [Col. 0432A] cum melle meo, jam bibi vinum meum cum lacte meo. Favus sunt hi qui in Scripturis dulcedinem spiritualis intelligentiae quaerunt, et aliis dilucidant. Mel sunt hi qui epulas divini verbi sibi appositas libenter gustant, et his insatiabiliter vesci desiderant. Vinum sunt fortes coelestium doctores, alios sapientia inebriantes. Lac sunt infirmi adhuc auditores, qui lacte doctrinae nutriuntur ad bonos mores. Hos omnes ut dulcem cibum mihi incorporavi, et ut sua vem potum in me transfudi, quia omnes in gloriam assumpsi. Nunc alloquitur rex victores in horto epulantes, hoc est, omnes in Ecclesia de vitiis triumphantes:

Comedite, amici, bibite et inebriamini, charissimi. Quod est dicere: Vos Ecclesiae bellatores, mei amici, [Col. 0432B] qui facitis quae ego praecepi meo exemplo, comedite favum cum melle, id est tales viros vobis associate, qui dulci doctrina vos esurientes justitiam reficiant; et meo exemplo bibite vinum cum lacte, hoc est. tales doctorés vobis coadunate, qui vos sitientes justitiam vino sapientiae inebrient, et lacte doctrinae nutriant. A talibus sapientia inebriamini, et repleti charitate eritis mihi charissimi, et eritis mihi cibus et potus ut ipsi, et vos mihi ut illos incorporabo, et mecum in gloria collocabo. Moraliter. Sponsus myrrham in horto metit, cum Christus de coetu spiritualium mortificantes membra sua, et crucifigentes vitiis et concupiscentiis falce mortis praecidit, et in cellaria beatitudinis [Col. 0432C] perducit. Aromata metit, cum redolentes in virtutibus ad vitam colligit. Favum cum melle comedit, cum dulces in moribus et operibus assumit. Vinum cum lacte bibit, cum sapientes cum simplicibus ad gloriam eligit. Juxta anagogen Christus myrrham et aromata de horto metit, cum electos quosdam in Ecclesia tribulationibus amaricatos, quosdam virtutibus bene olentes in hortum beatitudinis colligit. Favum cum melle comedit, cum doctores dulcedinis in dulcedine aeternae quietis collocabit. Vinum cum lacte bibit, cum subditos potum doctrinae haurientes, de torrente voluptatis suae inebriabit, dicens angelis: Comedite, amici, bibite et inebriamini, charissimi, hoc est, ita gaudete de societate istorum, sicut epulantes laetantur de diversi cibi et [Col. 0432D] potus satietate. Solet quaeri a quibusdam utrum homo esset conditus, si angelus non fuisset lapsus. Putant enim lapsum angelorum causam fuisse creationis hominum; sed hi falluntur. Ratione quippe docente, et sacra auctoritate consentiente, si tota numerositas angelorum in coelo perstitisset, tamen multitudo hominum in terra creata esset. Et sicut angelus in universitate habet suum locum, ita homo in universitate habet suum. Si quidem tota Scriptura clamat hunc mundum propter hominem factum; quod si homo non esset creatus, consequenter et hic mundus non esset conditus. Quod absurdissimum est. Quem errorem Spiritus sanctus praevidens, et per Scripturam praecavens quod ante creationem angeli [Col. 0433A] vel hominis creatus sit pronuntiat, clamans: in principio creavit Deus coelum et terram (Gen. I, 1): coelum autem et terra est mundus. Ad quid fecit coelum? ut esset habitatio angelorum. Ad quid terram? ut esset habitatio hominum. Domino autem attestante angelus et homo simul facti sunt, dicens ad Job: Ecce Behemoth quem feci tecum (Job XL, 10), quod est dicere: Quando feci angelum, feci et hominem. Sacra autem Scriptura omnia simul facta clamat dicens; Qui manet in aeternum creavit omnia simul (Eccli. XVIII). Igitur homo non propter angelum, sed propter seipsum factus est: mundus autem propter ipsum factus est. Et lapsus angelorum per hominem reparatus est, quia Deus creator homo factus est, consequentes et homo Deus factus est.

[Col. 0433B] Item quaeritur utrum Filius Dei esset incarnatus, si homo non fuisset lapsus. Putant enim casum hominis causam fuisse Christi incarnationis; sed hi non falluntur. Ratio enim manifeste clamat, et sacrae Scripturae auctoritas consonat, quod, quia homo in paradiso peccavit, propterea Deus hominem assumpserit. Ab aeterno quippe erat apud Deum praedestinatum quod homo deificaretur. Sicut enim Deus est immutabilis, ita et praedestinatio ejus est immutabilis. Et si Deus non incarnaretur, homo non deificaretur. Et sic praedestinatio Dei immutaretur, quod erat impossibile. Igitur oportuit Deum incarnari, ut posset homo deificari. Huic rationi videtur auctoritas astipulari. Siquidem antequam Adam peccaret, Deus per Adam praedixit Christum de carne Adam [Col. 0433C] incarnandum, et Ecclesiam ei conjungendam, ita dicens: Erunt duo in carne una (Gen. II, 24), hoc Apostolus ita exponit dicens: Sacramentum hoc magnum est, ego autem dico in Christo et in Ecclesia (Ephes. V, 32). Ecce ante peccatum hominis praedicta est incarnatio Dei, quia ergo homo peccavit, propterea Christus immortalis factus est mortalis. Qui si in statu immortalitatis nasceretur, nunquam moreretur, et homo sine interpositione mortis ejus deificaretur. Quod fieri non potuit. Quia ergo Christus in illo statu natus est quo mori posset, ideo mori voluit; quia vero ad vitam resurrexit, mortem homini abstulit, et vitam amissam reddidit. Et sicut in illo statu mortis omnes moriuntur, sic in isto statu vitae omnes in Christo vivificabuntur, et secundum immutabilem [Col. 0433D] praedestinationem Dei deificabuntur. Unde dicit apostolus: Elegit nos in Christo ante mundi constitutionem (I Petr. I, 20); quasi dicat: antequam mundus esset, statuit Deus Filium suum incarnari, et nos homines in ipso deificari. Hunc dum fugit apostata angelus in coelo in Patris claritate regnantem, invenit eum in matris terrae gremio latentem, sese quandoque judicantem.

Adhuc quaeritur: Si homo in paradiso perstitisset, utrum mali ex eo nascerentur. Sed ratio docet quia si homo non peccasset, justus et immortalis esset, et omnes qui in illo statu nascerentur justi et immortales essent. Soli ergo isti nascerentur. Postquam autem homo peccavit, injustus et mortalis [Col. 0434A] fuit, et omnes qui in illo statu nati sunt. Injusti et mortales propter Christum solum fuerunt . . . Est autem Christus Deus et homo. Ex omnibus ergo injustis quidam per Christum justificantur, ut in ipso deificentur. Cur autem reliqui non deificentur vel non justificentur, nonne ille qui eligit quos vult, et abjicit quos vult? Huc usque plenitudo gentium intravit. Ab hinc usque ad ingressum Synagogae notatur tempus pacis Ecclesiae. Finito itaque convivio victorum, regina ivit dormitum, dicens cubiculi excubitoribus: Si rex me quaerat, dicite: Quia ego dormio et cor meum vigilat, ut eum excipiat. Quasi magnum cónvivium Ecclesia cum victoribus habuit quando magnum consilium cum multis confessoribus in Nicaea civitate habuit. In qua varia fercula, [Col. 0434B] erant diversa capitula Scripturarum. Quo finito ivit dormitum, quia ibi damnata omni haeresi persecutio cessavit, quies pacis rediit, et Ecclesia curis saeculi se subtraxit, divina officia instituit, divinae contemplationi vacavit; quae nunc dicit imperfectis adhuc terrenis inhiantibus: Meo exemplo frena postponite, coelestia quaerite. Sicut ego dormio, id est a negotiis et curis saeculi quiesco, et cor meum in meditatione Scripturarum, et contemplatione aeternae vitae vigilat, ut mansura bona percipiat. Regina dormiente, dissensio inter milites est exorta, non ab hostibus, sed ab otio nata. Qua increscente rex reginam excitat, monet ut surgat, tumultum militum compescat, sed Ecclesia in contemplatione quiescente, multa vitia inter fideles exorta sunt, videlicet novae haereses, [Col. 0434C] discordiae, sectae, schismata, et alia plura. Unde Christus per Scripturam eam monuit, ut quietem contemplationis intermitteret, tumultum vitiorum exhortando et corrigendo sedaret. Et notandum quod primo corona sponsae proponitur pro certamine, contra Amana, id est pro saevitia persecutorum; deinde pro labore contra aquilonem, id est pro vexatione haereticorum. Tunc tertio praemium promittitur ei pro vigilantia contra guttas noctium, id est pro exhortatione et correctione lapsorum. Igitur sponsa repraesentat verba sponsi se excitantis, dicens:

VERS. 23.---Vox dilecti mei pulsantis ad ostium cubiculi mei fuit haec: Aperi mihi, soror mea, amica mea, columba mea, immaculata mea, ut intrem ad [Col. 0434D] te, quia caput meum plenum est rore, et cincinni mei pleni guttis noctium, tota nocte stans sub dio et audiens tumultum militum. Cui ego respondi: Exspoliavi me tunica mea, quomodo induar illa, ut surgam et aperiam tibi? Lavi pedes meos, quomodo inquinabo illos, ambulans quo praecipis? Haec verba demonstrant Christi sollicitudinem erga negligentes et errantes, ut spirituales corrigantur, et Ecclesia ad fervorem contemplationis, ad taedium vero saecularis administrationis excitetur. Christi Patris et Ecclesiae dilecti vox, in Scripturis ad ostium cordis spiritualium pulsantis, id est monentis, haec est: O Ecclesia, soror mea, quia per me cohaeres regni; amica mea, quia per me coelestium areanorum conscia; [Col. 0435A] columba mea, quia per me Spiritu sancto repleta; immaculata mea, quia per me a peccatis emundata; aperi mihi exhortando ostium cordis eorum, qui illud pessulo malorum operum clauserunt, et guttae noctium, id est membra daemonum facti sunt; et eris soror mea, si exhaeredes per malitiam feceris cohaeredes meos per gratiam; et eris amica mea, si inimicos ob perfidiam feceris amicos per fidei constantiam; et eris columba, si duplices corde, feceris simplices; et eris immaculata, si maculatos vitiis feceris immaculatos virtutibus, quia caput meum plenum est rore, id est fides divinitatis meae repleta est errore. Et cincinni mei pleni sunt guttis noctium, id est fideles mei repleti sunt peccatis daemonum, quia caput Christi Deus est, per caput intelligitur [Col. 0435B] fides divinitatis; per ros, qui in nocte cadit, et solis ardore recedit, accipitur error infidelitatis, qui de nocte ignorantiae venit, sed luce veritatis recedit. Cincinni, id est capilli, sunt fideles, per fidem capiti Christo adhaerentes. Guttae noctium sunt lapsi de fidelibus, ut guttae de capillis in sententias haereticorum: vel in peccatis daemonum, qui sunt noctes ad aeternas tenebras ducentes. Caput ergo et ros noctis intelliguntur in fide divinitatis errantes; per cincinnos et guttas noctis daemonibus in peccatis consentientes. Horum cordis ostium aperi mihi docendo, ut intrem per gratiam, et habitem in cordibus eorum per fidem, et mansionem mihi in mentibus istorum faciam per bonam operationem. Vox Ecclesiae Christo respondentis, et quasi curam saecularium recusantis, et [Col. 0435C] ideo regimen fugientis: Exspoliavi me tunica mea. Id est exui me saeculari sollicitudine, quomodo induar illa? id est quomodo iterum reassumam illam. Hoc non dicit quasi inobediendo, sed saecularem honorem fugiendo. Qui enim in saecularibus praeficitur, in spiritualibus dejicitur, quia sicut corpus tunica induitur, sic mens saecularium cura implicatur. Quam exutam nolunt spirituales reinduere, sed in spiritualibus soli Deo vacare. Vocati vero a Deo suam voluntatem postponunt, et onus regiminis causa proximorum inviti subeunt. Unde gementes dicunt: Lavi pedes meos, quomodo inquinabo illos? Pedes animae sunt affectiones, quibus ad quaeque desideria transfertur, sicut corpus pedibus graditur; [Col. 0435D] quae sunt concupiscentia, timor, gaudium, dolor. Concupiscit enim terrena, timet ne minime adipiscatur cupita, gaudet de adeptis, dolet de amissis. Hos pedes lavit, dum terrenas affectiones lacrymis poenitentiae abluit. Hos iterum inquinare timet, quia qui in saeculari regimine positus est, vix aut nullatenus sordes peccatorum evitare valet; sed cum sponsa tardat aperire sponso pulsanti, jam non voce, sed manu tangit eam: de quo tactu tremefacta surgit, ut ei aperiat: quia cum Ecclesia in spiritualibus viris curam proximorum suscipere refugit, Christus ei opus obedientiae suae anteponit, de quo perterrita facit pro proximis quod Christus fecit pro inimicis, unde subditur:

VERS. 4, 5.---Dilectus meus misit manum suam [Col. 0436A] per foramen, et venter meus contremuit ad tactum ejus. Similitudo est ab illo, qui ad ostium cubiculi amicae pulsat, et cum ei non aperuerit, per fenestram manu tangit eam, et illa surgens aperit ei. Manus dilecti est operatio obedientiae Christi. Per manum quippe opus, quod per manum fit exprimitur. Foramen cubiculi dilectae, est auris corporis, quod est cubiculum animae. Manum ergo suam dilectus per foramen misit, quando per aurem corporis in memoriam animae misit opus suae obedientiae: quando de gloria coelestis regni egressus, laborem hujus exsilii subiit, et inimicis suis poenitentiam et remissionem peccatorum, et regnum coelorum praedicavit, quatenus ejus exemplo laborem mundi subiret, ut proximus in periculo animae positis subveniret. [Col. 0436B] Sed venter Ecclesiae ad tactum Christi intremuit, quia dum quisque spiritalis fragilitatem suam consideravit, de facto Christi pertimuit, ne ad injunctum officium exemplo Christi minus idoneus esset, inobediens autem factus a Christo periret. Per ventrem autem qui est molle membrum, fragiles in Ecclesia intelliguntur, ex quibus tamen spirituales filii gignuntur. Tacta manu sponsi tremefacta, surrexi ut aperirem dilecto meo. Ejus exemplo sum tacta de inobedientia mea. Tremefacta, surrexi de loco ubi dormivi, quia quietem contemplationis intermisi, ut aperirem dilecto meo, corda in malitia indurata, et a bonitate clausa. Notandum quod dilecto voce pulsanti non aperit, manu autem tangenti mox aperit, quia ostium cordis magis [Col. 0436C] exemplo operis, quam voce praedicationis reseratur, ut Christus per fidem introducatur. Suscepto autem regimine cum spiritualis vir coeperit bona coram proximis operari, et eos ad bene operandum hortari, mox incipiunt ei mali adversari, aliquando ab eo correpti etiam mortem minari, unde subditur:

VERS. 5, 6.---Manus meae distillaverunt myrrham et digiti mei pleni myrrha probatissima. Per manus operatio, per myrrham persecutio, per digitos studia, per myrrham probatissimam summa tribulatio innuitur. Myrrha probatissima est optima myrrha, quae alibi dicitur myrrha electa, et intelligitur mors Christi. Regina ergo quae flante austro aromata collegit, myrrham manibus tulit, unde nunc dicit: [Col. 0436D] Manus meae distillaverunt myrrham, hoc est, opera mea, quae exempla mortificationis fuerunt, persecutionis amaritudinem mihi moverunt. Digiti mei pleni myrrha probatissima, id est studia mea, quae erant imitantia patientiam Christi, moverunt mihi tribulationem mortis, instar mortis Christi, quae ab his passus est, quos docuit viam salutis. Notandum quod tres crucifixi sunt, Christus, latro confitens, latro blasphemans. Qui innocenter mala vel mortem patitur, cum Christo crucifigitur. Qui nocens, sed peccata confitens, cum latrone confitente salvatur; qui nocens, et non confitens patitur, cum latrone blasphemante damnatur. Ego ad tactum sponsi surrexi, ut aperirem ei, et per myrrham stillantem, [Col. 0437A] id est per amaritudinem abundantem, quam exemplo Christi passa sum, pessulum ostii mei aperui dilecto meo. Ecclesia est civitas, vel domus, vel templum Dei, cujus ostium est fides, per quam intratur ad patremfamilias Christum. Pessulum ostii est infidelitas vel duritia cordis, qua ostium fidei obstruitur, ne Christus in domum animae ingrediatur. Sed pessulum ostii aperitur dum infidelitas per rationem destruitur, vel duritia cordis sermone blando emollitur. Et sic pulsans sponsus in cubiculum cordis recipitur. Unde scribitur: Ego sto ad ostium, et pulso, si quis aperuerit mihi, intrabo ad eum, et coenabo cum illo, et ille mecum (Apoc. III, 20). Ad ostium stat Christus, et pulsat, dum cor malitia clausum, superna gratia visitat, sed hoc [Col. 0437B] ostium aperit qui oblatam gratiam per poenitentiam recipit. Christus intrabit, et cum eo coenabit, dum animam poenitentis sapientia repleverit, et consolatione Scripturarum satiaverit. Ubi autem pulsanti non aperitur, declinat et transit ad eum, qui ei januam cordis reserat: Unde apte subditur: At ille declinaverat atque transierat. Ab illis namque declinat qui ei cor pessulo duritiae obstruunt: ad illos vero transit, qui ei poenitendo aperiunt. Similitudo est ab illo qui diu ad ostium amicae pulsans non intromittitur, et indignans regreditur. Declinat etiam dilectus, et transit, dum divinitas ejus mentis cogitationem excedit. Sed quia ubi sermo divinus recipitur, ibi protinus cor in malitia induratum [Col. 0437C] ad poenitentiam emollitur recte subjungitur:

VERS. 6.---Anima mea liquefacta est ut dilectus locutus est, dicens: Aperi mihi soror mea. Sponsa ostium aperiens et dilectum non inveniens, venit ad chorum filiarum Jerusalem, quae secum venerant, et querula voce refert eis, quod pulsanti dilecto non aperuerit, quod postea quaesitum non invenerit, quod vero vocatus non responderit, quod custodes civitatis eam plagaverint, vulneraverint, theristrum ejus tulerint; atque anxia rogat, ut si eum invenerint, quae passa sit pro ejus amore ei nuntient. Similitudo est ab illa amica amante, quae amicum anxia in nocte quaerit, vigiles incauta incurrit, vestes perdit, plagas accipit, et haec postea dolens consodalibus refert. Per sponsam in hoc loco [Col. 0437D] intelligitur Ecclesia poenitentium, dilectum in culpa amissum poenitendo et confitendo quaerentium, et gemebunda voce filiabus Jerusalem, id est spiritualibus et religiosis in confessione ita dicentium: Anima mea, quae aquilone flante in malitia indurata est, flante austro, liquefacta est, ut dilectus ista locutus est: Aperi mihi soror mea, quam sanguine meo feci cohaeredem mihi. Hac voce anima mea compuncta ad exprimendam imaginem sponsi, ut cera est liquefacta. Porro spiritus, id est superior vis animae hic loquitur: Quaesivi cogitando divitias patientiae suae, qua me peccantem obstinatum, se provocantem tam diu sustinuit, et non inveni immensam misericordiam quae peccantibus parcit. Vocavi clamere cordis, volens scire occulta judicia [Col. 0438A] ejus, quare malos diu sustineat, bonos puniat, aliquando malos per poenitentiam eligat, bonos per culpam abjiciat, pares in culpa unum convertat, alium relinquat: et non respondit mihi, id est per Scripturas non indicavit mihi, ut non in meis operibus, sed in sua misericordia fiduciam habeam. Ipse me quaesivit, dum choros angelorum in coelis reliquit, et me ut ovem errantem in mundo quaesivit. Vocavit quando dixit: Convertimini ad me, filii revertentes, et ego reficiam vos (Jer. III, 14). Hanc vocem contempsi. Ideo clamantem me in tribulatione non exaudit Dominus. Me ita quaerentem et vocantem invenerunt custodes, qui circueunt civitatem, scilicet praelati Ecclesiae, verbo et exemplo, custodes legis Dei, qui circueunt civitatem, [Col. 0438B] id est Scripturis muniunt Ecclesiam, invenerunt me peccatis et abominationibus plenam; percusserunt me timore judicii et peccatorum: et vulneraverunt me compunctione et poenitentia: tulerunt pallium meum, scilicet multitudinem peccatorum, qua circumdata eram per injunctam poenitentiam, custodes murorum, id est doctores librorum, quibus cingitur ut muro Ecclesia civitas Dei. Vel pallium, id est velamen ignorantiae abstulerunt, dum mihi occulta Dei judicia exposuerunt. Custodibus ergo civitatis, vel custodibus murorum, qui me talem invenerunt, et me taliter tractaverunt, cum magno gemitu dixi:

VERS. 8.---Adjuro vos, filiae Hierusalem, si inveneritis dilectum meum, nuntietis ei quia amore langueo. [Col. 0438C] Quasi dicat: Vos spiritales animae coelestis Hierusalem, filiae per fidei sacramentum, vos constringo, si inveneritis in Scripturis dilectum meum, id est si legendo intellexeritis opera dilecti mei (ille quippe alium invenit, qui ejus mores vitamque cognoscit), ut nuntietis ei per me, hoc est, me doceatis gratias agendo, et aliis praedicando nuntiare. Ille etenim nuntiat, qui alium nuntiare docet. Quia amore langueo, id est causa amoris ejus circa terrena langueo, et sola coelestia desidero. Et quae sunt opera dilecti, scilicet quod Altissimus odio habet peccatores, et misertus est poenitentibus: et quod universae viae Domini sunt misericordia et veritas (Psal. XXIV, 10). Misericordia super poenitentes, veritas super peccantes. Hoc nuntiabitis per me, quod est diligendus, quia misericorditer [Col. 0438D] parcit his qui ei poenitendo ostium cordis aperiunt, et juste punit hos qui ei januam cordis male vivendo obstruunt. Nota quod sex articulos dolentis animae ponit, quia in sex aetatibus vel sex diebus, sex opera misericordiae facit, quibus ad senarii perfectionem pervenit, scilicet, quod anima ad vocem Domini in compunctione liquescit; quod eum conversatione anxia quaerit; quod eum lamentis invocat, quod ejus desiderio tota die, id est omni tempore adversis flagellatur, doloribus vulneratur, rebus necessariis despoliatur. Ideo autem hoc lamentum in cantico amoris ponitur, quia anima fidelis Christi sponsa per poenitentiam ei conjungitur: Et gaudium erit in coelis angelis super uno peccatore poenitentiam agente (Luc. XV, 10). Hoc lamentum [Col. 0439A] plus tropologiae, quam allegoriae ascribitur, quia in hoc Ecclesia poenitentes ad bonos mores hortatur. Et ideo hic allegoria deficit. Juxta anagogen autem Ecclesia peregrinans dormit, et cor ejus vigilat, quando ad terrena et caduca insensibilis fit, et ad sola coelestia anhelat. Huic vox dilecti pulsat, quando eam per molestiam corporis vel vicinae mortis ad supernam patriam vocat. Cui mox aperit, quia ejus vocationem gratanter accipit. Nam ut soror in haereditatem Domini introducitur, ut amica in secretis coelestibus admittitur, ut columba a Spiritu sancto illustratur, ut immaculata in thalamo sponsi collocatur. Tunica se spoliat, quando corpus deponit: pedes lavat, quando vel exiguum pulverem cogitationum per ultimam poenitentiam abluit. Dilectus manum [Col. 0439B] mittit, quando eam dolore mortis tangit. Sed venter ad tactum ejus tremuit, quia de minimis peccatis, quae per fragilitatem carnis commisit, judicis sententiam meruit. Surgit tamen ut ei aperiat, quia visionem ejus quae sursum est optat. Manus ejus myrrham stillant, quia opera quibus hic pro Christo est mortificata repraesentat, ut pro his aeterna praemia recipiat. In sequentibus anagoge deficit. Sponsae dilectum absentem anxie quaerenti, et filias Hierusalem de eo sciscitanti, respondit chorus filiarum Hierusalem:

VERS. 9.---Qualis est dilectus tuus ex dilecto, o pulcherrima mulierum? Qualis est dilectus tuus ex dilecto, quia sic adjurasti nos? Filiae Hierusalem sunt Ecclesiae, quae superius dictae sunt filiae Sion, quae egressae ad videndum regem coronatum, cum [Col. 0439C] regina bellum contra Amana inierunt, et ab ea in hortis refectae sunt; et intelliguntur Ecclesiae de Judaea, in qua est Hierusalem vel Sion, ad fidem Christi conversae, quae cum Ecclesia gentium spiritale bellum contra diabolum inierunt, et epulis spiritalibus, scilicet Scripturis vel corpore Christi refectae sunt. Interdum in hoc libro filiae Sion sunt Ecclesiae de Judaeis conversae, filiae vero Hierusalem, Ecclesiae de gentibus vocatae. Quia sicut ad litteram minor est Sion in moeniis et numero inhabitantium. Hierusalem autem major et aedificiis et numero civium, sic Ecclesiae de Judaeis paucioris numeri sunt fidelium, Ecclesiae autem de gentibus amplioris numeri sunt credentium. In hoc loco filiae Hierusalem [Col. 0439D] sunt Ecclesiae vel animae imperfectorum, de matre Ecclesia, quae est perfectorum, secreta Christi discere volentium. Et notandum quod in hoc Cantico dramatis, fit mutatio personarum, sicut in comoediis gentilium. Prius quippe introducta est vox Ecclesiae poenitentium; et ecce introducitur vox Ecclesiae imperfectorum discere volentium, et mox subsequitur vox Ecclesiae perfectorum alios docentium, et hoc totum fit propter unitatem catholicae Ecclesiae, quae in omnibus membris suis est una sponsa Christi, quae in duabus naturis est una persona. Et propter hanc unionem aliquando dicit: Pater major me est (Joan. XIV, 28). Aliquando vero: Ego et Pater unum sumus (Joan. X, 30). Dicunt ergo filiae Jerusalem ad matrem Ecclesiam, id est imperfecti ad [Col. 0440A] spirituales: Qualis est dilectus tuus ex dilecto, o pulcherrima mulierum. Hoc est dicere: O Ecclesia mater credentium, pulcherrima mulierum, id est fide et opere, et praedicatione integerrima omnium, spiritales partus edentium, doce nos quam magnus sit in divinitate dilectus tuus Christus natus ex dilecto Deo Patre. Et doce nos, qualis sit dilectus tuus ex dilecto, hoc est, quam gloriosus sit per miracula in humanitate conceptus, ex Spiritu sancto natus de Virgine Maria matre, quia sic adjurasti nos, vel sic fidei sacramenta docuisti nos, ut Christum credamus ex Deo Patre Deum natum, et hominem ex matre factum. Qui Dominicus homo dicitur ex Spiritu sancto conceptus, quia nullis praecedentibus meritis, sed solo dono Dei in deitatem est assumptus. Respondit [Col. 0440B] Ecclesia spiritualium, docens mysteria Christi filias Jerusalem, id est Ecclesias vel animas imperfectorum, scilicet saecularium. Quam doctrinam quasi in decem membra corporis distinguit, quia tota sacrae Scripturae doctrina in Decalogo legis existit. Ideo autem haec mystica doctrina huic capitulo inseritur, quoniam de pace Ecclesiae scribitur; quia profunda sapientiae in pace sunt discenda, in persecutione facienda. Et hoc notandum quod istud capitulum ab historia et ab anagoge deficit. Allegoria vero et tropologia splendescit, quia id solum Christum et sua membra respicit.

VERS. 10-16.---Dilectus meus candidus et rubicundus, electus ex millibus. Per candorem splendor [Col. 0440C] sanctitatis, per ruborem vero notatur ardor passionis. Dilectus Ecclesiae est Christus, quem prae vita et prae omnibus terrenis dilexit, dum in persecutione honores, dignitates, amicitias mundi ejus amore contempsit, et ipsam mortem per varios cruciatus corporis subiit. Hic per humanitatem est candidus, quia de Virgine natus, et a labe peccati mundus. Et ipse rubicundus martyrio, quia peccatores lavit sanguine suo, a Deo Patre electus ex millibus apostolis et sanctorum agminibus, ut per eum reconciliaretur mundus. Per millenarium notatur perfectio. Christus electus ex millibus, scilicet ex omnibus perfectis ad redimendum genus humanum, quod nullus alius facere potuit. Et notandum quod praetermissis omnibus virtutibus caeteris, per [Col. 0440D] duo tantum dilectus laudatur, videlicet per munditiam vitae et martyrium; quia per haec fideles ad castitatem et patientiam informantur, per quae maxime salvantur, ut scribitur: Sine sanctimonia nemo videbit Deum (Hebr. XII, 14). Et iterum: In patientia vestra possidebitis animas vestras (Luc. XXI, 19). Secundum divinitatem autem caput ejus aurum optimum. Caput Christi est divinitas, quia sicut caput continet corpus, sic divinitas continet humanitatem. Hoc caput est aurum optimum, id est purissimum, quia sicut aurum omnia metalla praecellit fulgore et dignitate, ita Divinitas omnia praecellit honore et majestate. Et hoc aurum est optimum, quia Divinitas est summum bonum, ex qua omne bonum ut de fonte profluit, sicut vigor [Col. 0441A] omnium sensuum a capite descendit. Comae ejus sicut elatae palmarum, hoc est, angelicae virtutes specialiter Deo, ut comae capiti, inhaerentes, sunt semper pulchritudinem ejus intendentes. Vel comae ejus sunt divinae dispensationes, quia sunt ut elatae palmarum rectae; sed nigrae quasi corvus, quia stultis despicabiles. Oculi sicut columbae super rivulos aquarum, hoc est, dona Spiritus Sancti quae ipse dat, amatores suos non in coeno, more porcorum, volvi permittunt, sed in similitudinem aquarum claros et perspicuos reddunt, nil tenebrosum habentes. Unde et rivulis et mundis aquis non stagnis turbulentis comparantur, quia Deum vident, et divinorum charismatum luce replentur: quae charismata quia sola gratia dantur, subditur: Quae lacte sunt lotae, quia sicut [Col. 0441B] mater sola dilectione naturali lac filiis ministrat, sic Deus sola gratia dona charismatum filiis donat: Quae resident juxta fluenta plenissima, quia quanto de Deo clarius vident, tanto magis ad altiora cognoscenda intendunt. Genae illius sicut areolae aromatum, hoc est, modestia et pietas, quae in Christo singulariter refulsit, dulcedine doctrinarum delectabat praesentes, attrahebat absentes; sicut areolae aromatum delectant odoris et aspectus gratia aspicientes. Quae areolae sunt consitae a pigmentariis, id est medicis, scilicet apostolis et prophetis animarum medicis, qui concordi voce non solum Christi sermones, sed et more sacris paginis, quasi areolis, descripsere. Labia ejus distillant myrrham primam hoc est, verba doctrinae ejus, quae claritatem regni coelestis promittunt gravia [Col. 0441C] patientibus, myrrham primam, id est contemptum mundi et voluptatum praedicant. Manus ejus tornatiles, hoc est opera ejus sunt polita et perfecta ut tornatura. Quae enim verbo docuit, opere complevit, ut de doctrina ejus mirantes operibus confirmaret. Et hae manus sunt aureae, quia virtutes quas in homine gessit, divinitatis gloria perfecit, quae nos ad spem et amorem coelestium excitant. Plenae hyacinthis. Hyacinthus est herba purpurei floris, febres expellens suavitate odoris; quod est passio Christi, quae expellit morbum infidelitatis. Manus ejus plenae erant hyacinthis, quia in cruce perforatae clavis, quasi purpureo sunt colore respersae rubore sanguinis. Venter ejus eburneus, hoc est, fragilitas humanitatis est nitens candore castitatis, et ab [Col. 0441D] omni peccato immunis. Et hic venter est distinctus saphiris, quod est lapis sereno coelo similis, sublimitatem coelestium significans; quia partim humana fragilitas esurie, tentatione, fatigatione, morte; partim divina celsitudo miraculis, resurrectione et ascensione intelligitur. Crura illius columnae marmoreae, hoc est, itinera incarnationis ejus sunt recta et firma, quia quidquid per eum gestum est, ante tempora a Deo dispositum est. Quae columnae fundatae sunt super bases aureas, id est prophetas, sapientia lucentes, quia talis in carne apparuit, qualis ab illis praedictus in divina dispositione fuit, species ejus ut Libani, hoc est, pulchritudo ejus est decor omnium sanctorum, sicut Libanus est decor omnium montium. [Col. 0442A] Electus ut cedri, hoc est, sicut cedri sunt prae omnibus lignis, ita Christus est egregius prae omnibus sanctis. Quomodo enim Libanus altitudine et amplitudine est insignis, ita Christus inter omnes qui de terra orti sunt, antecellit. Et sicut ille mons nobilium est ferax arborum, ita ille omnes sanctos in se radicatos extollit et conservat. Et sicut cedrus pulchritudine, fortitudine, sublimitate, odore omne decus silvarum antecedit, sic dilectus, speciosus forma prae filiis hominum; quia ipse non accepit ad mensuram, sed totum Deum, et nos omnes de plenitudine ejus accepimus. Guttur illius suavissimum, hoc est, internus sapor et dulcedo verborum ejus, quam pauci gustant, est suavissima; qui autem gustant, amplius esuriunt. Guttur etiam est occulta [Col. 0442B] dispositio bonitatis ejus, qua factum est, ut foras nobis loqueretur. Et totus desiderabilis, id est Deus et homo, quia non solum secundum divinitatem, sed etiam secundum humanitatem ab ipso initio conceptionis, usque ad triumphum passionis, resurrectionis, et ascensionis est in omnibus desiderabilis.

VERS. 16.---Talis est dilectus meus, et ipse est amicus meus, filiae Hierusalem. Quasi dicat: O Ecclesiae, vel fideles animae, filiae Hierusalem, si vultis diligere Christum, et ab eo diligi, necesse est ut talem eum, qualem dixi, intelligatis. Haec allegoria specialiter Christo convenit; tropologia autem quae sequitur, magis membris ejus convenit. Christus est caput Ecclesiae, quia sicut a capite omnia membra reguntur, sic omnes electi a Christo reguntur. Quod [Col. 0442C] caput est aurum optimum, id est obrizum, quia sicut illo auro alia metalla deaurata auri fulgorem induunt, sic omnes a Christi nomine Christiani dicti, in regno ejus ut sol fulgebunt. Comae ejus elatae palmarum. Palma dicitur victoria, est autem palma arbor inferius angusta, superius lata, et significat vitam justorum, qui per arctam et angustam viam, id est per jejunia et vigilias, et alia corporis aspera ad latitudinem charitatis ambulant, ut ad victoriam certaminis perveniant. Elatae palmarum sunt idem, quod spatulae, id est rami productiores, semper ad excelsa tendentes, qui virorem nunquam amittunt, quandiu in palma sunt, praecisi vero mox arescunt. Comae igitur illius sunt fideles ad coelestia per victoriam virtutum tendentes, qui virorem fidei nunquam [Col. 0442D] amittunt, quandiu per arctam viam ad vitam pergunt; ab hac deviantes, mox a vita arescunt. Aliqui dicunt elatas palmarum esse speciem arboris aromaticae, quam Latini abietem vel spatam vocant. Nam Graece abies elates dicitur, et significat sanctos ad superna tendentes. Et hae comae sunt nigrae quasi corvus, id est justi despecti sunt in mundo, sicut fuit Christus. Corvus significat peccatores. Christus dicitur corvus, quia inter peccatores est reputatus a dicentibus: Nos scimus quia hic homo peccator est (Joan. IX, 24). Et iterum: Si hic non esset malefactor, non tibi tradidissemus eum (Joan. XVIII, 30). Comae nigrae sunt, ut hic corvus, quia fideles ita despecti sunt ab impiis ut a Judaeis Christus, quibus [Col. 0443A] dictum est: Hi malefici sunt et seductores. Corvus etiam pullos sibi dissimiles non pascit, et Christus Christianos sibi dissimiles abjicit. Oculi ejus sicut columbae super rivulos aquarum. Hoc sunt sapientes eum corde intuentes, et per quos alii eum intuentur; hi sunt ut columbae simplices, innixi super Scripturas, divino Spiritu fluentes. Quae columbae lacte sunt lotae, id est dulci doctrina a terrenis mundatae, et resident juxta fluenta plenissima, id est morantur juxta dona Spiritus sancti abundantissima. Rivi sunt Scripturae Veteris Testamenti: fluenta plenissima, copiosa, et exuberans Evangelii doctrina. Solent columbae juxta fluenta residere, ut volatum avium in aqua per umbram videant, et sic ungues vitent; sic sancti in Scripturis [Col. 0443B] fraudes daemonum percipiunt, et ex deceptione quam attendunt, quasi ex umbra hostem agnoscunt, et fugiunt. Quae fluenta plenissima dicuntur, quia de quibuscunque consilium in Scripturis quaeritur, per illam ad plenum invenitur. Genae illius sicut areolae aromatum. Hoc sunt praelati pudibundi, quos pudet turpia audire, nedum facere; hi habent in se germina multarum virtutum: quae areolae consitae sunt a pigmentariis, hoc est paginae virtutum scriptae sunt ab Apostolis vel quibuslibet praecedentibus patribus. Labia ejus lilia distillantia myrrham primam. Myrrha prima est optima, et intelligitur mors Christi, quae est optima, quia totius mundi redemptio. Labia Christi sunt aperientes voluntatem ejus, qui sunt ut lilia candidi in virtutibus; qui lilia sunt distillantia [Col. 0443C] myrrham primam, id est ipsi sunt docentes verbo et exemplo amaritudinem mortis Christi. Manus ejus tornatiles aureae, hoc est, bona operantes, sunt irreprehensibiles coram hominibus, ut aurum lucentes: quae manus sunt plenae hyacinthis, quia sola spe et desiderio coelestium sunt laborantes. Hyacinthus quippe est lapis aerii coloris, vel viridis, et cum aura mutatur, et sunt sancti in virtutibus virentes, et coelestia appetentes, et mores pro temporibus mutantes. Venter ejus eburneus distinctus saphiris. Venter Christi sunt habentes uxores, tanquam non habentes, fidem castitatis conjugibus servantes. Elephas namque, cujus os est ebur, castum est animal et adeo frigidae naturae, ut super os ejus, id est super [Col. 0443D] ebur posito gracili lineo panno, et super pannum posita pruna exstinguatur illaeso panno. Et os continuum claudit corpus ejus, unde dicitur invulnerabile. Significat autem sanctos et castos a telis diaboli invulnerabiles. Sapphirus est lapis speciem sereni coeli habens. Venter ergo Christi est distinctus sapphiris, quando conjugati sunt contenti coelestibus disciplinis. Crura illius columnae marmoreae. Hoc sunt illi, qui rebus suis religiosos sustentant. Qui ut columnae marmoreae sunt recti in scientia, et infrangibiles a vitiis; quae fundatae sunt super bases aureas, id est super fidem patriarcharum et apostolorum per opera castitatis lucentem. Species ejus ut Libani. Quod sunt virgines, munditia vitae albae, castitate candidae, ut cedri operibus odoriferae. Guttur [Col. 0444A] illius suavissimum, hoc est, emittentes verba doctrinae sunt suavissimi. Et est totus desiderabilis, scilicet in se et in omnibus membris suis amabilis talis est, ut dixi, dilectus meus, in se et in membris suis; et iste est amicus meus, quia hunc solum amo, et amor ab eo, et vos amate eum, o filiae Hierusalem, id est Ecclesiae pacem in coelis visurae.

Notandum quod, sicut decem ordines electorum per decem membra corporis, id est per caput, et comas, et caetera describuntur, ita virtutes eorum per decem res, id est per aurum, palmas et caeteras exprimuntur, quae denario vitae remunerabuntur. Qui et anagogae assignatur. Primus ordo est praelatorum qui per caput notatur, cujus opera ut aurum fulgent, quia sapientia et charitate splendent. Quod [Col. 0444B] aurum est optimum, quia charitas et sapientia omnibus virtutibus supereminent. Secundus ordo est subditorum, id est obedientium, qui per comas exprimuntur; cujus actio palmae vel corvo assimilatur, quia studio bonae actionis ut palma viret: tribulatione, ut corvus sordet. Tertius ordo est doctorum qui per oculos figuratur, cujus opera columbis vel rivis comparantur, quia simpliciter vivunt et doctrina fluunt. Quartus est religiosorum, qui per genas demonstratur, cujus actus sunt ut aromata, quia redolent vita et fama. Quintus ordo est magistrorum, qui per labia designatur, qui liliis vel myrrhae adaequatur, quia praeminent cordis munditia, et carnis mortificatione. Sextus ordo est militum Ecclesiam armis defendentium, qui per manus [Col. 0444C] ostenditur, cujus opera auro et hyacintho assignantur, quia tempore pacis puritate, tempore belli discretione decoratur. Septimus ordo est conjugatorum, qui per ventrem intelligitur, qui ebori vel sapphiro similis scribitur, quia pudore et coelesti desiderio insignitur. Octavus ordo est agricolarum, qui per crura notatur, qui columnis vel mari comparatur, quia rectitudine et stabilitate hominum fulcitur. Nonus ordo est virginum, qui per speciem, id est pulchritudinem exprimitur, qui Libano vel cedro adaequatur, quia et candore castitatis, et odore actionis adornatur. Decimus ordo est continentium, vel orantium, qui per guttur exprimitur, qui suavitati assimilatur, quia munda vita, et sancta [Col. 0444D] oratio suavitas Deo comprobatur. Et neminem moveat, quod idem sensus Scripturae nunc illis nunc aliis ascribitur, quia per hoc maxime unitas Ecclesiae commendatur; cum nunc de praelatis ad subditos, nunc de subditis ad praelatos, transfertur. Propterea notandum quod superius in laude Ecclesiae, in persecutione militanti, septem ordines electorum per septem membra corporis scribuntur. Huic vero Ecclesiae in pace degenti, decem ordines praescripti assignantur; quia et illa septem donis Spiritus sancti armata pugnavit contra persecutores, et ista decem praeceptis legis armata, contra vitia pro denario vitae dimicat. Postquam sponsa filiabus Hierusalem, qualitatem dilecti exposuit, chorus filiarum Hierusalem respondit:

[Col. 0445A] VERS. 17.---Quo abiit dilectus tuus, o pulcherrima mulierum. Similitudo est a consodalibus, qui sollicite dilectum cum amica quaerunt. Filiae Hierusalem, sunt Ecclesiae vel animae imperfectorum; Hierusalem vero Ecclesia perfectorum. Ecclesiae dictae sunt mulieres, quia pariunt filios spirituales. Pulchra est, quae caret labe haeresis; pulchrior, quae floret studio bonae actionis; pulcherrima, quae fulget instantia praedicationis. Dicunt ergo imperfecti ad perfectos, carnales ad spirituales, activi ad contemplativos, subditi ad praelatos, indocti ad doctos: Quo abiit dilectus tuus, o pulcherrima mulierum. O Ecclesia spiritualium, fide et opere, quam maxime Deo placens inter Ecclesias, spirituales partus edentes, doce [Col. 0445B] nos quomodo quaeras quasi absentem, quem praedicas ubique praesentem; et si est praesens, qualiter sit videndus; et si absens, qualiter sit inveniendus; et quaeremus eum tecum fide et devotione. Aliud est abire, aliud declinare: ille abit, qui in longinquum vadit; ille declinat, qui aestum devitans, in proximum locum, in umbram secedit. Christus corporaliter abiit, cum videntibus discipulis coelos ascendit; spiritualiter vero declinavit, cum de Synagoga in Ecclesiam per gratiam venit. Hic videndus est credendo, quaerendus orando, inveniendus bene vivendo, cum scriptum sit: Coelum et terram ego impleo (Jer. XXIII, XXIV). Quaeritur, quomodo Deus dicatur abire vel adire. Sciendum [Col. 0445C] est quod tres motus sunt: unus localis et temporalis, qui proprie est corporis, quod de loco ad locum per tempus movetur; alter est temporalis, et non localis, qui proprie est spiritus, qui per tempus, non per locum movetur, cogitando praeterita vel futura; tertius est nec localis, nec temporalis, sed aeternus, qui proprie est Dei, cum movetur volendo ad id faciendum, quod aeternaliter statuit fiendum. Dicitur ergo Deus abire, cum indignis gratiam subtrahit; dicitur adire, cum gratiam suam largitur his quos dignos gratia sua fecerit. Et ibi non fit mutatio loci vel temporis. Item quaeritur cum Deus ubique sit totus, quomodo dicatur esse totus alicubi; quod enim est totum alicubi, illius pars nulla est alibi: omne quippe quod [Col. 0445D] loco continetur, tribus dimensionibus, scilicet longitudine, latitudine, altitudine per spatium distenditur, et sex circumstantiis videlicet supra et infra, dextra et sinistra, ante et retro circumscribitur. Sed omnis dimensio et circumscriptio longe a Deo removetur, qui spiritus esse scribitur. Sciendum vero quod tribus modis esse dicitur. Omne quippe quod est, aut est in loco localiter, vel in loco illocaliter, vel extra locum illocaliter. In loco localiter est corpus, quod locum sua mole occupat, et aliud eodem tempore ibi esse non sinit, ubi illud est; verbi gratia, vinum in utre totum spatium interius occupat, et acetum non potest infundi, nisi vinum effundatur. In loco autem illocaliter est anima in corpore, quae nullum locum ibi occupat; sed illud [Col. 0446A] illocaliter vivificat, et sensificat, et non est opus ut recedat, dans locum cibo vel potui ut introeat. Extra locum vero illocaliter est Deus, in seipso simpliciter omnia loca continens aequaliter, et omnia tempora circumcludens praesentialiter. Igitur ubique est totus, quia est substantia, et ratio, et causa, locus, spatium, et terminus omnium. Respondet sponsa filiabus Hierusalem, scilicet ordo in Ecclesia docentium ordini discentium:



CAPUT VI.

VERS. 1, 2.---Dilectus meus, de Synagoga descendit per gratiam in me Ecclesiam, hortum suum, quae fluentis Evangelii irrigata profero germina virtutum, et venit ad areolam aromatis, id est, ad coetum spiritualium, ubi est collectio bonorum operum, [Col. 0446B] ut pascatur in hortis, hoc est, delectetur de bonis operibus in Ecclesiis, fide et opere fructiferis, vel in claustris floribus virtutum odoriferis, et lilia colligat, id est opera castorum in unitatem fidei congreget, et in virtutibus candidos angelis associet. In me ergo horto suo non extra est quaerendus, et praecipue in areolis aromatum, et in hortis, id est in claustris, in conventu spiritalium, quia ego dilecto mco, subaudis praeparo locum in me manendi humilitate et castitate, et dilectus meus praeparat mihi apud se locum receptionis, qui pascitur inter lilia, id est delectatur intra sancta desideria castarum mentium, ibi est inveniendus. Ecclesia est hortus Christi a simili, quia sicut hortus profert varios germinum flores, ita Ecclesia profert diversos virtutum [Col. 0446C] sectatores. In hunc hortum dilectus descendit, cum Christus in Ecclesia fidelibus per misericordiam condescendit, aut dona Spiritus sancti largiendo, aut peccata remittendo, aut petita tribuendo. Areola est terra in horto aequis lateribus hinc inde composita, solerti fossatorio creberrime reversata, superfluis graminibus expurgata. Et intelligitur claustralis vita confessione et poenitentia a vitiis purgata, regularibus disciplinis semini verbi Dei et virtutibus adaptata, in qua crescunt virtutum aromata, quorum odore delectatur Christus. Est etiam areola fidelis anima poenitentia purgata, studio religionis planata; de qua redolent bonorum operum aromata, quibus pascitur sponsus. Sponsa [Col. 0446D] cum filiabus Hierusalem dilectum diu quaesitum, in horto aromata et lilia colligentem reperit, quia Ecclesia Christum cum magno desiderio in Scripturis quaesitum, in conventu spiritalium studia castorum approbantem invenit, quam ipse hac laude excepit:

VERS. 3.---Pulchra es, amica mea, suavis et decora, sicut Hierusalem, terribilis ut castrorum acies ordinata. Acies est aequivocum. Acies oculorum est pupilla oculi; acies armorum est acumen gladii; acies castrorum est agmen militum. Hoc est: O amica mea, cupiens scire secreta mea, tu pulchra es voluntate et desiderio, quo me quaeris, et suavis voce, qua alios ad quaerendum mutuis collocutionibus excitas, et decora, quia bonorum operum exempla [Col. 0447A] praebes, sicut Hierusalem, id est primitiva Ecclesia existens sub apostolis in Hierusalem, vel sicut Ecclesia fecit, quae nunc est in coelesti Hierusalem. Terribilis daemonibus et haereticis, vel falsis fratribus conversatione et disputatione, ut castrorum acies ordinata, contra hostes armorum instructione. Ecclesia est distincta tribus ordinibus, quod sunt doctores, continentes, conjugati, qui per Noe, Daniel et Job sunt praesignati. Ex quibus Noe arcam rexit in undis, Daniel continens fuit in aula regis, Job curam rexit conjugis. Qui etiam in Evangelio notantur, ubi duo in agro, quod sunt doctores, duo in lecto, quod sunt continentes, duo in molendino, quod sunt conjugati scribuntur. In his singulis sunt acies virtutum, armis instructae, in [Col. 0447B] castris Domini, scilicet in Ecclesiis, vel in claustris, contra agmina vitiorum ordinant, dum doctores haereticos, vel daemones disputando impugnant, continentes sobrie viventes, contra impudicos dimicant; conjugati fide conjugali, et eleemosynis, tela luxuriae devitant; quae acies sic instructae sunt terribiles, quia vitae justorum videntur male viventibus horribiles. Graves sunt etiam eis ad vivendum, et horrent consilia eorum ad audiendum. Similitudo est a militibus, qui semper sunt in castris parati ad resistendum hostibus. Castra Romanorum terribilia erant, quia totum mundum premebant, sed suavia non erant, quia veram pacem non habebant. In Ecclesia autem nec terror suavitatem, nec suavitas aufert terrorem, quae in terra coelestem vitam agit, et [Col. 0447C] barbaros diversarum nationum animos ad suum ritum, ut trahat, satagit. Per hoc quod dicit sponsus, pulchra es, amica mea, notatur quod regina, regio ornatu ad regem venerit; per hoc quod dicit, terribilis ut castrorum acies ordinata, intelligitur quod armata multitudine comitata advenerit. Quippe quae cum Amana et aquilone pugnam iniit, adhuc contra guttas noctium pugnatura arma non deposuit. Designatur autem, quod Ecclesia, quae persecutores patientia devicit, haereses sapientia superavit, ornatum virtutum in pace induit, sed tamen armis spiritualibus jugiter invigilat, quibus falsis fratribus resistat. Cum autem sponsa inventi dilecti pulchritudinem insatiabiliter intueretur, et claritatem [Col. 0447D] decoris ejus stupefacta miraretur, dicit ei sponsus:

VERS. 4.---Averte oculos tuos a me, quia ipsi me avolare fecerunt. Quasi dicat: Noli me in tantum in turba intueri, quia in aulam ibo, et ibi aspectum meum totum tibi fruendum praebebo; scilicet cum Ecclesia tota intentione dilectum in Scripturis quaerit, et eum pariter in creaturis invenit, ejus miram sapientiam in generibus et speciebus rerum stupefacta miratur, et hanc perfecte magno desiderio cognoscere conatur, sed ei dicitur: Averte oculos tuos a me, hoc est, intelligentiam et intentionem oculos cordis, averte a mea divinitate, quia ipsi me avolare fecerunt, hoc est, ipsi oculi cordis tui vident in quantum omnem humanum et angelicum intellectum excedam. Quasi dicat: Sufficiat tibi quod me [Col. 0448A] experte vides in Scriptura, et in visibili creatura. Et ne quaeras me ex toto in hac vita videre, quod non poteris prae tua fragilitate, nec quaeras hoc consequi in via, quod tibi dabitur in patria. Postea me totum videbis, cum ad me in aula perveneris. Similitudo est ab aquila, quae in alto vix videtur, sed altius volans non videtur; ita Deus cum aliquantulum in contemplatione cernitur, subito ex oculis cordis eripitur, et omnem intellectum longe transcendere perpenditur. Oculos cordis in Deum figit, qui Trinitatem in personis, et unitatem atque aequalitatem in essentia deitatis perfecte cognoscere quaerit; sed ipse ab oculis cernentis evolat, dum sibi incomprehensibile cernit quod videre desiderat. Oculos ergo ab eo avertit, et ad creaturam hos flectit, dum hunc [Col. 0448B] in operibus creatis contemplari satagit, quem in essentia sua videre non potuit. Non solum oculos tuos non averte a me, sed etiam capillos a me cohibe.

Capilli sunt subtiles cogitationes, quae ascendunt multiplices, sicut grex caprarum ascendit ad rupes, et hoc de Galaad, id est de Christo, qui est acervus testimonii vel fortitudo martyrum. Cogitant enim de Christo, quomodo de massa peccatrice absque peccato potuerit concipi, quomodo absque viro de sola Virgine nasci, quomodo impassibilis pati, et immortalis potuerit mori. Et inde ascendunt cogitationes ad deitatem, cum cogitant quomodo Christus sit imago Dei invisibilis, Patri aequalis, quomodo sit Dei sapientia, et Dei virtus, et quomodo omnia per [Col. 0448C] ipsum facta sunt, quomodo omnia verba virtutis suae contineat, has cogitationes quasi capillos constringe, et altiora te ne quaesieris, quia hoc ad plenum cognoscere non poteris.

VERS. 5.---Dentes etiam tuos a me absconde, qui sunt sicut greges ovium, qui ascendunt de lavacro. Dentes sunt acuti sensus, qui cibos Scripturae exponendo comminuunt. Greges ovium, de lavacro ascendentes, sunt fideles de baptismo venientes, qui alios lacte doctrinae reficiunt, vel bonis exemplis vestiunt. Tonsae vero oves sunt illi, qui omnia pro Christo reliquerunt. Quasi dentes exierunt, qui in exponendis Scripturis sensus acuunt, volentes scire qualiter in gloria positi sint, qui baptizati innocenter [Col. 0448D] hic, ut oves vixerint, vel omnia pro Christo reliquerint. Dentes vero abscondunt, dum sensus ab hac cogitatione retrahunt, et haec in hac vita ineffabilia esse perpendunt.

VERS. 6.---Genas quoque tuas averte a me, quae sunt sicut cortex mali punici. Genae malis punicis comparatae, sunt sententiae de martyribus rubedine plenae, quae diligenter investigant, qualiter se martyres in illa vita habeant. Has genas avertunt, dum omnes sententiae de talibus succumbunt, quia homini in hac vita incognoscibilia sunt haec omnia; ad illos dicta sunt, qui nimio desiderio statum beatae vitae inquirunt sed immensitate illius pressi a conatu suo deficiunt.

Sed haec anagogice dicta, allegorice etiam sunt dicenda. [Col. 0449A] Anagogice respicit ad universam Ecclesiam; allegorice vero pertinet ad ordines Ecclesiae. Per capillos ergo, et dentes, et genas, designantur tres ordines in Ecclesia, velut tres acies contra hostes ordinatae. Per capras vero et oves, et mala punica, exprimuntur virtutes eorum. Rex itaque laudavit reginam, laudavit et agmina ejus, quia Christus approbat virtutes Ecclesiae, et approbat opera membrorum ejus, dicens (Vers. 4): Capilli tui sicut grex caprarum, qui ascenderunt de Galaad. Capilli Ecclesiae sunt conjugati, qui ei per fidem adhaerent ut capilli capiti: qui sicut grex caprarum de Galaad ascendunt dum per opera misericordiae ad Christum tendunt. Galaad quippe dicitur acervus testimonii, et significat Christum, in quem testes ejus vel martyres [Col. 0449B] coacervantur. De hoc monte caprae apparent, dum fideles Christi exemplo aspera mundi subeunt, per quae ut caprae ad alta coelorum scandunt. Dentes tui sicut greges ovium quae ascenderunt de lavacro: dentes Ecclesiae sunt doctores, qui cibum sacrae Scripturae conterunt, et in corpus Ecclesiae mittunt. Hi sunt sicut greges ovium, quia innocenter vivunt, et proximos lacte doctrinae nutriunt, et eos bonis exemplis vestiunt. Quae oves ascenderunt de lavacro, ut tondeantur; ita isti de baptismate loti a peccatis ascendunt ad virtutes, et relinquunt terrena, ut nudi Christum sequantur. Et hae omnes oves sunt gemellis fetibus, quia doctores pleni sunt operibus geminae charitatis. Et sterilis non est in eis ovibus, quia nullus est in doctoribus vacuus in bonis [Col. 0449C] operibus. Sicut cortex mali punici genae tuae. Genae Ecclesiae sunt continentes, peccare erubescentes; quae sicut cortex mali punici, nimium rubicundi: quia non solum de propriis, sed etiam casti erubescunt de peccatis alienis. Ita appares exterius coram hominibus absque oculis tuis, id est absque charitate, quae latet coram me interius. Postquam rex acies armatas laudavit, in laudem reginae prorupit, dicens:

VERS. 7, 8, 9.---Sexaginta sunt reginae, et octoginta concubinae, et adolescentularum non est numerus, una est columba mea, perfecta mea, una est matri suae, electa genitrici suae. Salomon rex sapientissimus et ditissimus erat amator mulierum ferventissimus; [Col. 0449D] hic habuit trecentas reginas, et trecentas concubinas, inter quas reginas, ut creditur, erant sexaginta nobiliores, et aliis digniores, quas ad comparationem aliarum, solas vocat reginas quas et hic mysterii gratia introducit. Et iterum inter concubinas octoginta aliis digniores genere et gratia, quas solas hic significationis gratia ponit. Porro inter reginas erat una aliis praestantior, et generositate et dignitate, quae regina reginarum dicebatur, quae filia Pharaonis non incongrue fuisse putatur, quam hic etiam ad litteram laudare creditur: hanc coronatam procedentem reginae, et concubinae, et filiae laudaverunt, dicentes: Quae est ista quae progreditur quasi aurora consurgens, pulchra ut luna, electa ut sol, terribilis ut castrorum acies ordinata. [Col. 0450A] Per hoc intelligitur cum multitudine armatorum processisse; leguntur enim cum aureis scutis, regem et reginam semper praecessisse; et superius scribuntur sexaginta fortes armati lectum Salomonis custodisse.

His omissis allegoria ad medium deducat. David, qui semper fuit in bellis, expressit figuram Christi, hic pro Ecclesia pugnantis. Salomon vero, qui semper fuit in quiete pacis, gessit figuram Christi in coelis regnantis, qui templum fecit, in quo reginam austri recepit, quia Christus domum in coelis praeparat, in qua Ecclesiam recipiat. Salomon, quod sonat Pacificus, est Christus, Pater futuri saeculi, Princeps pacis, et ejus pacis non erit finis. Salomon erat amator mulierum multarum, et Christus est [Col. 0450B] amator multarum animarum: hic habet sexaginta reginas, et octoginta concubinas, hoc est, omnes animas perfectorum in contemplativa vita, et omnes animas imperfectorum in activa vita. Hi quippe duo numeri pro mysterio ponuntur in hoc Cantico, quorum unus est perfectus, alius imperfectus, et significant perfectos et imperfectos in Ecclesia. Sexagenarius etenim perfectus est, quia constat suis partibus. ut superius dictum est, et significat perfectos. Octogenarius vero est imperfectus, quia non completur suis partibus, et ideo significat imperfectos. Sexagenarius quoque per senarium et denarium multiplicatur, quia sexies decem, aut decies sex, fiunt sexaginta. Qui numerus significat omnes qui perfecti sunt in sex [Col. 0450C] operibus Evangelii, et in decem praeceptis legis; horum animae dicuntur reginae, quia sponsum Christum pro coelestibus diligunt, et aeterni regni cohaeredes esse. Octogenarius autem numerus per octonarium et denarium multiplicatur, quia octies decem, vel decies octo, fiunt octoginta; qui numerus designat carnales, Decalogum legis propter saeculares dignitates, et divitias saeculi observantes; qui in quatuor plagis mundi, et in quatuor elementis continentur.

Et ideo horum animae dicuntur concubinae, quia sponsum non pro regno diligunt, sed ei pro temporalibus serviunt. Adolescentulae sunt animae per totum mundum in Christo renatae; adhuc in fide rudes, [Col. 0450D] et lactis doctrinae egentes; harum non est numerus apud homines ut reginarum et concubinarum, quia soli Deo cognitus est numerus electorum in superna felicitate locandus; vel ideo adolescentularum non est numerus, quia in numero reginarum et concubinarum non computantur quae sacramentis sponsi non renovantur. Easdem autem vocat adolescentulas, quas superius filias Sion vel Hierusalem nominavit, quae cum regina nunc ad regem venerunt, et cum rege laudibus eam exceperunt. De qua subditur. Una est columba mea, perfecta mea. Quod est dicere: Diversi quidem sunt ordines electorum, ex quibus quaedam reginae, quaedam dicuntur concubinae, quaedam adolescentulae; sed licet tot sint reginae in spiritualibus, tot concubinae in carnalibus, [Col. 0451A] tot adolescentulae in parvulis; tamen ex his omnibus est una catholica Ecclesia, quae est reginarum regina: columba mea, quia septem donis Spiritus sancti per me plena, perfecta mea quia per me omnibus virtutibus, omnibus charismatibus in omnibus ordinibus suis repleta: et ideo est una, subaudis haeres, matris suae, coelestis Hierusalem, et una electa genitrici suae gratiae, quae de mundo eam elegit, et supernis civibus sociavit. Viderunt eam filiae, et beatissimam praedicaverunt. Quae superius dictae sunt adolescentulae, quia in Christo renatae, nunc dicuntur filiae, quia haeredes erunt matris Ecclesiae. Hae reginam viderunt, quia Ecclesiam in cunctis ordinibus, donis Christi repletam, et virtutibus ornatam respexerunt; et ideo beatissimam praedicaverunt, quia post tot gratiarum munera ad aeternam beatitudinem [Col. 0451B] eam vocari audierunt. Beata erat Ecclesia, quae de idololatria ad fidem Christi est vocata; beatior, quando variis donis Spiritus sancti est ditata; beatissima erit, quando in summa beatitudine angelis associata Deum videbit. Reginae etiam et concubinae, hoc est spirituales et carnales, mirando et praedicando magnalia Dei, laudaverunt eam, dicentes:

VERS. 9.---Quae est ista quae progreditur quasi aurora consurgens: Id est, quam gloriosa est ista, tot virtutibus, tot donis glorificata, quae ex omnibus mundi partibus, fide, et opere, et praedicatione, ad Christum progreditur quasi aurora consurgens sub apostolis. Sicut enim aurora surgens, tenebras noctis depellit, solem mundo inducit, sic Ecclesia nascens, [Col. 0451C] tenebras ignorantiae repulit et solem mundo dictis et exemplis induxit. Pulchra ut luna sub per secutoribus; quia a vero sole illustrata, noctem saeculi Evangelica luce perfudit; electa ut sol, in pace sub religiosis, quia imaginem veri Soli in se repraesentat, ambulans in omni justitia, et sanctitate et veritate. Et in his omnibus terribilis ut castrorum acies ordinata, quia in omnibus ordinibus suis, et in omnibus temporibus erat praemunita spiritualibus armis, ut nulla adversitate posset cohiberi, quin in se praemonstraret pulchritudinem lunae in nocte laboriosae actionis, et solis imaginem in spe retributionis. Aliter Ecclesia erat aurora ante legem, luna sub lege, sol sub Evangelio, acies castrorum sub antichristo. Haec erat aurora in prophetis, luna in saeculi [Col. 0451D] dignitatibus, sol in sapientibus. Similiter est ipsa aurora in conjugatis, luna in continentibus, sol in doctoribus, acies ordinata in omnibus. Sic est nihilominus aurora in pueris, luna in juvenibus, sol in senibus, acies castrorum in singulis contra daemones et falsos fratres.

Quaeritur cur toties in hoc Cantico amantium introducantur castra pugnantium. Hoc ideo fit, quia sicut milites peracta militia sponsas ducunt, ita fideles animae post militiam hujus vitae sponsi sui Christi amplexus adeunt. Et humana natura de paradiso expulsa toto tempore hujus vitae pugnando laborat, ut ornatum suum recipiat, quo coronam regni promissam percipiat. Post sudorem quippe [Col. 0452A] certaminis, dabitur corona laudis. Et hoc summopere notandum, quod duodecies a sponso vel a sponsa est pugnatum. Sexies ante Christi adventum, et iterum sexies post Christi adventum. Primum bellum fuit in aula inter tyrannum et imperatorem, et inter utriusque principes et potestates; quando tyrannus imperium invasit, et similis Altissimo esse voluit. In hoc bello regina, scilicet angelica natura, tyranno diabolo consensit, et cum illo aeternum exsilium subiit. Nam victus a rege Deo cum omnibus suis de aula coeli cecidit, et carceris inferni supplicium subiit. Secundum bellum fuit sub gigantibus inter filios Dei et filias hominum, id est inter posteros Abel et progeniem Cain, quod coeptum est ab Abel et Cain et terminatum est in diluvio: [Col. 0452B] In hoc bello signifer sponsae Abel cecidit, sed tamen victor coronam promeruit. Tertium bellum fuit sub aedificatoribus turris, inter liberos et servos, quod coepit a Sem et Cham, et finitum est in divisione linguarum. Quartum bellum fuit sub patriarchis, inter circumcisos, quod coepit ab Abraham et Pharaone, et terminum habuit in subversione exercitus Pharaonis in mari Rubro. In hoc bello persecutus est Ismael Isaac, Laban Jacob, fratres Joseph, Aegyptii Israel. Quintum bellum fuit sub data lege, inter Dei cultores et gentiles, quod coeptum est a Josue et Amalec, et finitum est sub pacifico regno Salomonis. Sextum bellum sub regibus et prophetis, inter Judaeos et Israelitas, vel inter Babylonios et Judaeos; quod coepit a Roboam et Jeroboam, et terminatum [Col. 0452C] est sub Augusto tempore pacis. In hoc bello omnes duces primitivae Ecclesiae, scilicet Prophetae ceciderunt, et tamen palmas victoriae receperunt.

Sub gratia vero primum bellum fuit inter sponsum et adulterum, videlicet inter Christum et diabolum quod coeptum ab Herode, et pueris, et finitum est in destructione idololatriae, et vocatione gentium. In hoc bello sponsus cum adultero duellum iniit, quando eum in die belli, id est, in Parasceve cuspide crucis transfixit, moxque duces exercitus sui misit, qui civitates injuste a tyranno possessas, cum populo reciperent, quia Apostolos per orbem misit, qui vicos, castella, civitates, a diabolo per idololatriam obsessas, ad fidem veri Regis, Christi, revocarent. Secundum bellum fuit sub persecutoribus, [Col. 0452D] inter Christianos et paganos, quod coepit a Petro et Nerone, vel Simone Mago, et finem habuit sub Constantino. In hoc bello signifer reginae Stephanus cecidit, omnesque duces ejus, scilicet apostoli corruerunt, nec non omnis exercitus martyrum succubuit, et coronam vitae promeruit. Tertium bellum fuit sub confessoribus, inter haereticos et catholicos, quod coepit ab Ario et Alexandro episcopo, et finitum est in Constantinopolitano concilio. In hoc bello Athanasius, Hieronymus, Augustinus, et alii quamplures clari fuerunt, qui milites Christi praeclaris armis instruxerunt.

Quartum bellum nunc geritur sub religiosis, inter veros et falsos fratres, quod quidem coepit a Juda et [Col. 0453A] Petro, sed maxime invaluit, quando claustralis religio institui coepit; finietur autem sub Antichristo, vel potius in fine mundi

Quintum bellum erit sub Antichristo, quod incipiet a praedicatione Eliae et Enoch, et finietur in morte Antichristi. In hoc bello corruent duces reginae, Elias et Enoch, et omnis exercitus martyrum, et ipse dux et caput malorum Antichristus. Tunc Sunamitis reginae Austri confoederabitur, et Mandragora eis associabitur

[Col. 0454A] Sextum bellum erit inter regem gloriae, et regem superbiae, inter angelos et homines. In hoc bello rex Christus cum universo exercitu angelorum adveniens, hanc Babyloniam civitatem diaboli comburet; ipsum hostem cum omnibus suis in stagnum ignis et sulphuris praecipitabit, et sponsam suam gloria et honore peracto bello coronabit, et in thalamo gloriae collocabit, sibique copulabit, quia seipsum ei talem, qualis est, patri aequalis, manifestabit.



TRACTATUS TERTIUS.
[Col. 0453]

[Col. 0453B] Expositio praecedens retulit reginam Austri tria bella pro corona gessisse. Unam contra Amana, aliud contra aquilonem, tertium contra guttas noctium, ac victricem ad regem coronandum venisse; et in comitatu sexaginta reginas, et octoginta concubinas, et innumerabiles adolescentulas habuisse, hancque a rege favorabiliter susceptam fuisse. Quae de castris acies ordinatas produxit; insignia belli auroram, lunam et Solem protulit; ipsa cum universo comitatu suo triumphatura processit. Porro vexillum aurorae sanguineo colore aciem martyrum praecessit, quae contra agmen persecutorum certamen iniit, quorum dux Amana fuit. Vexillum autem lunae candido splendore aciem confessorum praeibat, quae contra agmen haereticorum se armaverat, [Col. 0453C] quorum princeps aquilo fuit. Vexillum vero solis igneo fulgore aciem sapientium antecessit, quae arma contra agmen falsorum fratrum, qui guttae noctium sunt, sumpsit.

Sequens autem expositio refert novam sponsam de occidente advenisse, et hanc regem magnifice suscepisse. Regina namque austri cum suis triumphante, et cum rege tripudiante, ecce paranymphi, Elias et Enoch, Sunamitem in quadriga Aminadab, cum multis millibus adducunt; quam reginae et concubinae nec non adolescentulae cum ipsa omnium regina maximo plausu excipiunt, et in hortum nucum, cum magno jubilo, regi deducunt, de cujus adventu rex hilaratur, et hoc carmen ei modulatur.

VERS. 10, 11.---Descendi in hortum nucum, ut [Col. 0453D] viderem poma convallium. Postquam enim in fine mundi plenitudo gentium ad fidem Christi intraverit, tunc etiam Synagoga per praedicationem Eliae et Enoch fidem Christi suscipiet, quam ipse hac laude excipiet. Descendi in hortum nucum, hoc est, formam servi assumpsi, et veni in mundum, ut viderem poma convallium, id est ut remunerarem opera humilium. Quasi dicat Synagogae ad fidem venienti: Merito venis ad me, qui ego veni prior ad te, quando de coelis descendi in Judaeam quae erat hortus nucum, id est habitatio fidelium, quod exterius patiuntur amaritudinem tribulationis, interius habent dulcedinem per spem remunerationis. In nuce tria notantur, [Col. 0454B] cortex exterior, qui est amarus, testa interior, quae est dura, et enuclear quod est dulce. Cortex sunt hi, quibus amara sunt vitia; testa, qui frangunt corpus vigiliis et jejuniis; enuclear vero, spiritales viri. Ideo autem descendi in hortum nucum, id est, in Judaeam, ut viderem poma convallium, id est, opera populi in Jerusalem habitantis, quae convallis dicitur, quia inter regna gentium quasi inter montes erat posita. Et inspicerem si floruisset vinea, hoc est, si in fide florentes proferret Synagoga, quae vinea Domini est dicta; quam ipse de Aegypto transtulit, et in Judaea plantavit. Et viderem si germinassent mala punica, hoc est, si aliqui per fidem optarent proprio cruore perfundi. Et si ista ibi non invenirem, eos talia facere docerem; [Col. 0454C] sed ipsi me repulerunt, insuper contumeliis affectum occiderunt.

Ad quae verba Synagoga turbata respondit: Nescivi, subaudis ista; ideo feci talia. Quando vidi te inter homines ut hominem conversantem, nescivi te Deum fuisse: quando vidi te inter latrones pendentem, nescivi te Salvatorem; quia si te Dominum gloriae scivissem, nunquam te crucifixissem. Sed tu excaecasti me, ut salutem humani generis per me operareris, et ideo nescivi quid feci: quia anima mea conturbavit me propter quadrigas Aminadab, hoc est, animalitas mea fecit me diffidere propter Evangelicam doctrinam, quae me a circumcisione a Deo data, et a legalibus caeremoniis prohibuit, et baptisma atque alia nova instituta docuit. Tria sunt in homine, [Col. 0454D] caro, animalitas, spiritus. Caro est pondus et aggravatio; animalitas libitum carnis secundum quod vivimus, et nihil veri sapimus; spiritus est qui justificat; Azoti contra filios Israel pugnaverunt, quibus devictis arcam Dei rapuerunt. Quapropter divina ultione percussi in posteriora; a diis consultis responsum acceperunt, quod ah illa infirmitate non possent liberari, nisi arcam remitterent, quae tunc imposita quadrigis reducta est in domum Aminadab sacerdotis. Quadriga Christi est Evangelium; quatuor rotae, sunt quatuor evangelistae, qui circa finem mundi per totum mundum current. Arca est Christi humanitas; manna in arca est Christi divinitas. [Col. 0455A] Arca est ducta in Allephylos, et Christus ductus est ad gentes per apostolos. Arca est reducta in quadrigis in Judaeam, et Christus in fine mundi reducetur per Evangelia in Synagogam. De domo Aminadab reducta est per David in Jerusalem. Aminadab dicitur spontaneus populi mei, et est Christus sponte oblatus pro peccatis populi, cujus domus fuit Jerusalem, de qua eum pater transtulit in coelestem Jerusalem. Quadriga hujus Aminadab, ut dictum est, sunt quatuor Evangelia, propter quae conturbata est synagogae anima, quia animalis sensus ejus multum coepit perturbari, quando per mundum audivit Evangelium Christi praedicari; sed in hac quadriga tunc vehit, quando per evangelicam doctrinam ad fidem Christi perducetur. Nova ergo sponsa praesentiam [Col. 0455B] regis ferre non valuit, quem post multa probra morte turpissima condemnavit; et ideo a facie ejus coepit abire, sed chorus reginarum et filiarum Jerusalem revocat eum, dicens:

VERS. 12.---Revertere, revertere, Sunamitis, revertere, revertere, ut intueamur te. Scilicet Synagoga, postquam Christum regem occidit, sub ejus dominio esse erubuit; sed vox praedicatorum revocat eam, dicens: Revertere, revertere Sunamitis. Sunam est civitas, in qua Elisaeus mortuum suscitavit, et significat mundum, in quo Christus suscitavit genus humanum. Sunam autem dicitur captivitas; inde dicitur Sunamitis captiva, et intelligitur Synagoga a diabolo in perfidia captiva. Dicitur etiam Sunamitis coccinea sanguine Christi redempta. Huic dicitur a [Col. 0455C] praedicatoribus Evangelii quater revertere, scilicet a quatuor plagis mundi; ab errore perfidiae ad fidem Christi convertere, vel revertere ad Redemptorem tuum te vocantem, te suscipere volentem, in eum credendo; revertere ad eum, illum diligendo; revertere ad eum ejus praecepta operando; revertere ad eum, promissam vitam ab eo sperando; ut intueamur te, id est, ut imitemur te. Vel revertere per quatuor Evangelia, revertere per quatuor virtutes, ut conversationem tuam intuentes laudemus Dominum; Judaei namque in fine mundi conversi, tantae conversationis erunt, quod Ecclesia admirabitur, et ejus exemplo utetur; convertentur enim per Eliam et Enoch ad vesperam mundi, et famem patientur verbi Dei ut canes, et circuibunt Ecclesiam civitatem Dei, audire [Col. 0455D] a Christianis verbum Domini, et vivent iisdem institutis ut olim Ecclesia sub apostolis. Ad hanc vocationis vocem Sunamitis ad regem est regressa, et ab eo in gratiam est recepta; quae mox instituit in laudem ejus choros canentium, et castra contra hostes pugnantium. Conversa namque Synagoga protinus in omni loco Christum laudabit, ubique contra vitia pugnabit. Unde rex dicit ad reginam Sunamitem intuentem ejus ornatum et mirantem:



CAPUT VII.

VERS. 1.---Quid videtis in Sunamite nisi choros castrorum? Choros castrorum dixit propter choros cantorum. Chori castrorum sunt agmina militantium, pro victoria cantantium, et intelliguntur turmae [Col. 0456A] credentium, contra vitia pugnantium, et pro victoria exsultantium. Est autem chorus aequivocum: Chorus est mensura triginta modiorum, de qua in Evangelio dicitur centum choros tritici (Luc, XVI, 7). Chorus etiam est ventus. Chorus quod est musicum instrumentum. Chorus nihilominus est locus psallentium. Chorus item est multitudo canentium. Quasi dicat: O Ecclesia, nil aliud videbis in Synagoga ad me conversa, nisi choros mihi laudem canentium, et castra pro veritate pugnantium. Erit enim tunc tale tempus, quale non fuit ab initio mundi, scilicet persecutionis, tribulationis, et erroris. Surgent quippe tunc pseudoprophetae, et facient tanta signa et prodigia, ut in errorem quique etiam doctissimi ducantur. Insuper dux et caput omnium [Col. 0456B] malorum antichristus, homo peccati, filius perditionis, qui extollitur super omne quod dicitur Deus, aut quod colitur, ostendet se in omnibus signis, et prodigiis mendacibus, id est, ad nullam utilitatem valentibus, tanquam sit Deus, quibus electos tentabit, et non consentientes omnibus poenis cruciabit. Denique ut Daniel et Apocalypsis testantur, cum decem regibus Ecclesiam impugnabit, contra quem haec Sunamitis bellum suscipiens, decem ordines justorum, quasi decem legiones in castris ordinabit, quibus spiritualibus armis instructis, bellum cum eo inibit: quos ordines rex enumerat, dum decem membra Sunamitis laudat, quia opera se laudantium, et pro justitia pugnantium approbat, dicens.

[Col. 0456C] Quam pulchri sunt gressus tui in calceamentis, filia principis, subaudis David, cujus filia erat Synagoga. Princeps Ecclesiae est Christus, cujus filia est Sunamitis, per fidem et regenerationem; hujus gressus sunt bonae affectiones, quibus graditur de virtute in virtutem qui sunt pulchri bona operatione, et hoc in calceamentis, id est in Apostolorum exemplis.

Calceamenta quippe fiunt de pellibus mortuorum animalium, et sunt exempla justorum in Christo mortuorum. Ecclesia est corpus Christi, cujus membra sunt ordines justorum. Similitudines vero rerum virtutes eorum. Per gressus ergo, scilicet per pedes conversae synagogae, notatur primus ordo justorum; in eo sunt agricultores, qui quasi pedes corpus portant, dum rebus necessariis Ecclesiam [Col. 0456D] sustentant. Hi calceamentis incedunt, dum secundum exempla justorum vivunt, et hi in prima acie antichristo resistunt, dum eo contempto, vitam cum rebus pro Christo amittunt

Secundus ordo, justorum, in eo sunt conjugati, qui per juncturam femorum designantur, unde subditur: Junctura femorum tuorum sicut monilia, quae fabricata sunt manu artificis. Femur femoris est virorum, femen feminis est mulierum. Per juncturam feminum fecunditas prolis accipitur per monilia, ornatus et munimen; per manum artificis, excellentia operis. Dignius est enim opus ipsius artificis, quam discipuli discentis. Junctura feminum synagogae sunt sicut monilia, quia conjugati [Col. 0457A] in ea femora conjuncti; ipsi et filii, quos generant, Ecclesiam fide et operatione ornant, ut manus artificis fecit, id est, ut operatio Christi docuit. Vel junctura femorum est concordia duorum populorum, scilicet Judaici et gentilis in una fide Christi, quos sacramenta Christiana conjungunt, et filios spiritales gignunt. Quae junctura est sicut monilia, quia concordia illorum ita convenit, sicut duorum Testamentorum congruit; quod utrumque istam conjunctionem praedixit. Quae monilia fabricata sunt manu artificis, quia ut duo Testamenta, quae Ecclesiam exemplis sanctorum, ut monilia, ornant, et sententiis contra haereticos muniunt, composita sunt a Deo Patre omnium artifice, per Filium, qui est manus ejus, per quem fecit omnia; in quo opere [Col. 0457B] ignis erat Spiritus sanctus. Ita junctura, id est, corda illorum ornat Synagogam, et munit contra saevitiam Antichristi. Quae junctura facta est manu artificis, id est conjunctio illorum populorum ordinata est consilio Christi, qui solus novit, cur usque ad illud tempus Judaeos excitaverit. Tertius ordo sunt delicati et molles, qui umbilicum notant, de quibus subditur:

VERS. 2.---Umbilicus tuus crater tornatilis, nunquam indigens poculis. Umbilicus est molle membrum, et est media pars hominis, qui habet supra sex partes; quae sunt, caput, oculi, nasus, os, collum, pectus, septimus est umbilicus. Inferius habet sex; quae sunt, pes, tibia, crux, coxa, femur, venter; septimus est umbilicus, qui significat illos, qui [Col. 0457C] per septem opera misericordiae aspirant ad septenarium requiei, quae dabitur per septem dona Spiritus sancti. Hi sunt ut crater tornatilis, nunquam indigens poculis, id est semper plenus poculis, qui sunt charitate tornati, exercitio virtutum plantati, poculis doctrinae semper pleni, unde sitientes justitiam possint abunde inebriari. Hoc ideo dicitur, ut si molles, id est imperfecti, in Synagoga tales erunt, quales perfecti in ea credendi sunt?

Quartus ordo sunt uxorati, vel hi qui utuntur hoc mundo, tanquam non utantur, qui per ventrem demonstrantur, de quibus protinus subinfertur. Venter tuus sicut acervus tritici vallatus liliis. Per ventrem spiritualis generatio, per acervum tritici, eleemosynarum [Col. 0457D] largitio exprimitur? triticum pro omni frumento posuit, scilicet speciem pro genere. Venter Synagogae est sicut acervus tritici, quia quae in ea possessores mundi habent, spirituales partus per eleemosynarum largitionem edunt, et dum bona opera cumulant, quasi triticum in unum cumulant sive coacervant, qui acervus est, vallatus liliis, id est munitus virtutibus. Valli dicuntur sudes, quibus acervus vallatus stat ne cadat. Acervus ergo tritici liliis vallatur, dum largitio eleemosynarum candore virtutum circumdatur, quae facile vento humanae laudis dissipatur, nisi aliis virtutibus fulciatur.

Nota quod superius posuit poculum, hic vero triticum, quia illi sitientes justitiam inebriant, isti esurientes justitiam satiant, dum triticum verbi Dei [Col. 0458A] aliis dispensant. Sed hi bene faciunt, qui utrumque, scilicet cibum et potum, indigentibus corporaliter impertiunt. Et notandum, quod acervus in imo est latior, in summo angustior, quia multi sunt, qui eleemosynas tribuunt, pauci qui possessiones relinquunt. Quintus ordo est doctorum, qui per ubera notantur, de quibus dicitur:

VERS. 3.---Duo ubera tua, sicut duo hinnuli gemelli capreae, quasi dicat, hi qui lactati sunt lacte uberum tuorum, vel qui instructi sunt doctrina utriusque legis doctorum, sunt sicut duo populi, ex Judaeis et gentibus, sub apostolis conversi, qui fuerunt hinnuli, quia ad studia religionis ascendentes. Gemelli, quia in gemina dilectione ferventes, filii capreae bonas herbas a noxiis eligentes, id est Ecclesiae [Col. 0458B] malos a bonis discernentes. Caprea a canibus insecuta, de rupe se praecipitat, et praemittit cornua, ne corpus laedatur, ita Synagoga conversa, a persecutoribus insecuta, terrena contemnit, corpus ad supplicium dabit, ne anima laedatur.

Hujus filii per ubera ejus lactati erunt hinnuli, scilicet in Christo renati, in fide et charitate gemelli, aestum vitiorum fugientes, et ad martyrium pro Christo currentes. Sextus ordo est religiosorum, qui per collum exprimuntur, de quibus subditur:

VERS. 4.---Collum tuum sicut turris eburnea, hi sunt spirituales, qui Sunamitem Christo verbis et exemplis conjungunt, et quia ut collum, caput et corpus conjungunt, sunt sicut turris eburnea, id est [Col. 0458C] sicut elephas, inexpugnabiles in virtutibus. Solent elephantes turres portare, de quibus pugnatur, ut in libro Machabaeorum legitur; ita spirituales viri sacram Scripturam, quasi firmam turrim portant, ex qua contra hostes regni Dei pugnant. Sed et per ebur castitas illorum intelligitur, sicut illud animal castae naturae esse perhibetur.

Septimus ordo illorum est, qui praelati dicuntur, qui per oculos notificantur, de quo hic sequitur: Oculi tui sicut piscinae in Hesebon, quae sunt in porta filiorum multitudinis. Hesebon est civitas, unam tantum habens portam, in qua est fons unus, qui efficit multas piscinas, in quibus egredientes urbem abluunt se, et quae abluenda sunt eis, et nemo potest ingredi civitatem, nisi per eas. [Col. 0458D] Hesebon dicitur cingulum moeroris, et intelligitur Ecclesia, quae ad se venientes cingit moerore poenitentiae; qui etiam non possunt intrare per eam, nisi per portam fidei, et per fontem baptismatis, qui licet multa loca repleat, tamen unus baptismus est. Oculi Synagogae sunt sicut piscinae in Hesebon, id est provisores ejus, presbyteri sunt sicut praelati Ecclesiae, qui sunt pleni fluentis doctrinae, et qui infideles praedicando ducunt per portam fidei, et per fontem baptismatis in Ecclesiam, in qua est moeror poenitentiae, et potant eos aqua sapientiae. Quae piscinae sunt in porta filiorum multitudinis, id est in introitu Synagogae ad Christum, quae est filia multitudinis gentium, quia multiplicitas gentium generabit [Col. 0459A] Synagogam per Evangelium quasi filiam, et piscinae sacrae intelligentia perfundet eam.

Octavus ordo est discretorum, qui per nasum innuitur, de quo hic scribitur: Nasus tuus sicut turris Libani, quae respicit contra Damascum. Rex sapientissimus Salomon fecit in Libano delectationis gratia turrim altissimam, de qua prospiceret contra Damascum, quae est metropolis Syriae, cujus habitatores impugnabant hanc turrim. Ibi etiam, ut fertur, est Abel occisus, et ideo dicitur sanguinem habens vel sitiens, quia ibi in primis terra aperuit os suum, et bibit humanum sanguinem. Libanus dicitur candidatio, et significat Christum, qui in se credentes facit candidos, in baptismate, sive in virtutibus. Turris, in hoc monte posita, est Ecclesia, doctoribus [Col. 0459B] et Scripturis munita: haec contra Damascum, id est contra diabolum, humanum sanguinem sitientem respicit, ut ejus insidias praevideat, et suos cives per cautelam muniat. Nasus Synagogae est sicut turris Libani, id est discreti, in ea sunt sicut sapientes in Ecclesia Christi, qui sicut nasus odores et fetores discernit, ita veros a falsis Christianis secernunt, et qui sunt firmi et muniti contra insidias diaboli, et vigilanti cordis intuitu contra Damascum, id est contra diabolum respiciunt, ut hostes ab eo immissos, id est vitia, declinent. Nonus ordo est summorum pontificum, qui per caput figuratur, de quo subditur:

VERS. 5.---Caput tuum ut Carmelus. Carmelus est mons, in quo habitavit Eliseus, in quo vidit [Col. 0459C] igneos currus, et equites, scilicet angelicum exercitum, sibi in adjutorium missum; et dicitur scientia circumcisionis, vel sitiens circumcisionem, et significat altam contemplativam vitam in Ecclesia, in qua habitat verus Eliseus Christus, quod dicitur Domini salus; in qua sunt angelici exercitus, ut ferant ei auxilium contra hostes suos, et quae habet scientiam spiritualis circumcisionis, ut circumcidat se a vitiis, et sitit circumcisionem peccatorum, respuens circumcisionem Judaeorum. Caput ergo Synagogae est, ut Carmelus, id est pontifices ejus sunt, ut pontifices Ecclesiae, qui habent scientiam circumcisionis, ut vitia resecent, non carnem ut Judaei detruncent.

[Col. 0459D] Decimus ordo est principum eum defendentium, qui per comas capitis notantur; de quibus mox sequitur. Comae capitis tui sicut purpurae regis, juncta canalibus. Populi Tyri et Sidonis lanam, unde debent facere purpuram, id est regiam vestem, ligant in canalibus, et superfundunt sanguinem conchyliorum, et intingunt eam. Conchyleae quippe maris, ferro circumcisae lacrymas purpurei cruoris emittunt, quibus collectis tinctura purpurei coloris efficitur, unde lana intingitur, ut indumentum regis efficiatur.

Comae caput ornant et muniunt, purpura autem est, indumentum regum. Comae in hoc loco significant principes in Ecclesia, qui sacerdotium quasi caput ornant, et muniunt justitia ut armis.

[Col. 0460A] Purpura, quae fit de sanguine piscis, est passio Christi ut piscis in igne crucis assi, in salo saeculi hamo nostrae mortis capti. Canalis est affluentia Spiritus sancti, vel cor vel conscientia. Comae ergo capitis Synagogae, id est, principes ejus sacerdotio adhaerentes, sunt sicut principes Ecclesiae; qui eam ornant et muniunt. Qui sunt sicut purpura regis; quia exemplo passionis Christi fervorem proprium pro Christo fundunt, ut vestis Christi regis fiant, quae purpura est juncta canalibus, quia passio Christi fixa est in illorum cordibus per affluentiam sancti Spiritus: vel juncta est canalibus, hoc est, posita juxta dona sancti Spiritus.

Ideo sponsus singula membra sponsae laudat, quia Christus singulos ordines conversae Synagogae [Col. 0460B] in fide et opere ad remunerandum approbat.

Et notandum, quod laus sponsi a capite coepit, et usque ad crura descendit; laus vero sponsae a pedibus coepit, et usque ad comas capitis ascendit; quia Christus deorsum ad terras descendit; Ecclesia vero a terris ad coelum ascensura erit.

Sed et hoc notandum; quod ibi superiora et digniora membra laudantur; hic vero inferiora et debiliora, quia quique perfecti per Christi exempla ad alta virtutum consurgunt; infirmi vero et imperfecti per doctrinam Ecclesiae in bonis proficiunt.

Praeterea notandum quod sicut Ecclesia decem ordines justorum, quasi totidem acies contra Amana, id est diabolum principem persecutorum producit: ita Synagoga decem ordines justorum, quasi [Col. 0460C] totidem acies contra Antichristum, principem malorum, producet; quia utraque armis Decalogi pugnat pro denario praemii.

Per denarium quippe notantur decem status Ecclesiae, quorum quinque erant ante adventum Christi, quinque post ejus adventum.

Primus status fuit sub data non scripta lege in paradiso, quae dixit, non comedas ne moriaris, quam si servasset, nunquam legi mortis succubuisset; sed praevaricatrix hujus legis facta est mortalis.

Secundus status ejus erat sub naturali lege, quae dixit: Quod tibi non vis fieri, alteri ne feceris, hic status erit ab Adam usque ad Abraham; in quo statu una lingua, et uno divino cultu utebatur.

[Col. 0460D] Tertius erat sub circumcisione, ab Abraham usque ad Moysen, in quo statu orta est diversitas linguarum, et cultura idolorum, et sub hoc erudiebatur ad religionem figuris patriarcharum.

Quartus erat sub scripta lege, a Moyse usque ad David vel Salomonem; sub quo statu tabernaculo, et mysticis sacrificiis ad futura instituebatur.

Quintus erat sub scriptis prophetarum, a David usque ad Joannem Baptistam; in quo lex et prophetae cessabant; sub quo statu prophetica doctrina ad meliora informabatur.

Sextus erat sub Evangelio, sub quo ab ipso sponso Christo et paranymphis apostolorum, ad nuptias Agni invitabatur, et per donum Spiritus sancti, scientia omnium linguarum fruebatur.

[Col. 0461A] Septimus erat sub martyribus, sub quo a persecutoribus impugnabatur; et pro patientia quotidie coronabatur.

Octavus erat sub confessoribus, sub quo ab haereticis et schismaticis multimodis vexabatur, sed scriptis sapientium ad rectam fidem imbuebatur.

Nonus nunc est sub religiosis, sub quo a falsis fratribus et hypocritis deterius molestatur, quam a publicis hostibus, paganis vel Judaeis; sed multitudine claustralium quam maxime adornatur.

Decimus erit sub Antichristo, sub quo exterius cruciatu corporis, interius fallacia signorum tentabitur, sub quo etiam statu Sunamitis et Mandragora ad reginam austri conveniunt, et simul advenientem sponsum excipiunt.

[Col. 0461B] Haec de Synagoga quasi historice dicta sunt: nunc de Ecclesia sunt allegorice dicenda: cui dicit sponsus:

Descendi in hortum nucum. Quasi dicat, quod tu es pulchra ut luna, electa ut sol, non est ex te, sed ex me, quia ego Sol justitiae, qui illustro diem aeternum angelorum, descendi ad te lunam, et illuminavi te, ut tu illuminares noctem, id est, ignorantiam infidelium, ut essent lux in Domino, et posui in te castra, et ordinavi contra vitia, et feci te hortum nucum, id est custodiam acies fidelium, in quem hortum descendi per gratiam, quando deserui vineam meam, scilicet Judaeam, propter perfidiam.

In nuce tria considerantur, scilicet amurca amara, testa dura, et nucleus dulcis

Per haec notantur tres ordines in Ecclesia: Per [Col. 0461C] amurcam conjugati in tribulationibus mundi amaricati; per testam continentes contra vitia duri; per nucleum virgines in virtutibus dulces.

Nota quod Ecclesia invenit sponsum in horto aromatum, colligentem lilia. Synagoga invenit eum in horto nucum colligentem mala punica; quia in pace Ecclesiae colligit ad regnum suum castos in bonis studiis redolentes. In persecutione colligit martyres proprio sanguine rubentes. Et quare in hortum descendit, ut videret poma convallium, id est ut convalles scilicet humiles faceret bona opera proferre; et hos alios ad exemplum faceret videre. Quod enim aliis demonstramus, hoc ipsi diligenter aspicimus, et videndo probamus.

[Col. 0461D] Convallis est locus inter duos montes positus, et intelliguntur humiles positi inter duas leges. Et ideo descendit, ut videret si floruissent vineae, hoc est, ut Ecclesias, quae sunt vineae vitis Christi, in fide faceret florere, et hoc ad exemplum alios faceret inspicere, et ut videret, si germinassent mala punica, id est ut faceret martyres fieri, et alios faceret eorum patientiam videre et imitari.

Aliter Synagoga conversa erit hortus nucum, id est custodia conversorum, qui erunt foris amari in tribulationibus, intus dulces in virtutibus; in quem hortum Christus descendit per gratiam, ut poma convallium, et vineas florentes, et mala punica videret, id est, ut opera humilium, et fidem fidelium, et patientiam martyrum remuneraret.

[Col. 0462A] Caetera quae sequuntur, sic de Synagoga intelligenda sunt, ut supra exposita sunt. De Ecclesia autem coepta allegoria est prosequenda, quae dicit:

Nescivi, anima mea conturbavit me. Quasi dicat, nescivi verum Deum, et ideo secuta sum alienum; quem, postquam cognovi, anima mea conturbavit me, propter quadrigas Aminadab, hoc est, animalis vita mea conturbat me, propter quatuor Evangelia Christi, spontanee pro me crucifixi; in quibus Christus dicit: Nisi poenitentiam egeritis, peribitis, et in ignem aeternum ibitis. Porro apostoli vel eorum discipuli, qui hanc quadrigam per mundum traxerunt, dixerunt mihi:

Revertere, revertere, Sunamitis, revertere, revertere, ut intueamur te. Sunamitis quod dicitur captiva, [Col. 0462B] fuit gentilitas a tyranno captivata in idololatria, haec reversa est ab errore infidelitatis, ad verum regem Christum per fidem, reversa est de sordibus idololatriae per baptismum, reversa est de mala vita, per poenitentiam, reversa est de ritu gentili per bona opera. Hanc intuitae sunt filiae Sion, id est Ecclesiae de Judaeis conversae, in studio sanctae conversationis fervere, et imitatae sunt eam.

Primitiva igitur Ecclesia audiens, quod rex Ecclesiam gentium aurorae comparaverit in conjugatis, lunae in continentibus, soli in doctoribus, castris in martyribus, intuetur ejus pulchritudinem, et miratur ejus subitam immutationem; quam rex alloquitur, dicens: Quid videbitis in Sunamite, nisi choros castrorum? Quasi dicat: o primitiva Ecclesia in Sunamite, [Col. 0462C] id est, in gentilitate prius captiva, a tyranno nunc per me libera facta; olim non vidisti nisi discordiam bellorum, sed amplius non videbis nisi choros castrorum, choros Deum canentium; castra contra daemones et vitia pugnantium.

Quos choros et castra mox laudando enumerat, quia eorum opera ad remunerandum approbat.

Quam pulchri sunt gressus tui in calceamentis, filia principis! Quod est dicere: o Ecclesia prius filia principis mundi, id est diaboli, nunc filia principis pacis, id est Christi, valde pulchri sunt coram me in fide, et coram hominibus in opere, hi qui te portant ad bona studia suis exhortationibus quasi quibusdam [Col. 0462D] gressibus, et hoc in calceamentis, id est, in sanctorum exemplis; per quorum vestigia gradiuntur, et te sequi hortantur.

Junctura etiam femorum tuorum sicut monilia, quae fabricata sunt manu artificis. Hoc est illi, qui conjungunt duas leges, quae sunt tua femora per spiritalem intelligentiam, ut spiritales partus edant, ut monile te sua doctrina ornant, quae intelligentia facta est per Christum, qui est manus Patris omnium artificis, quando aperuit illis sensum, ut intelligerent Scripturas.

Necnon umbilicus tuus crater tornatilis, nunquam indigens poculis. Hoc est illi, qui in te adhuc fragiles et infirmi sunt, quasi torno bonae operationis planati, [Col. 0463A] et ut crater plenus poculis propinant proximis pocula charitatis.

Venter quoque tuus sicut acervus tritici vallatus liliis. Hoc est illi, qui spiritales filios generant, eleemosynis nunc seminant, quae postea acervos tritici, id est mercedes operum metant, quae vallata sunt liliis, id est, stipata virtutibus. Christus quippe est triticum, de cujus pane quotidie reficimur, cujus est acervus multitudo fidelium.

Duo etiam ubera tua, sicut duo hinnuli gemelli capreae. Hoc est illi, qui sugunt duo Testamenta, quae sunt tua ubera, sunt ita in divino cultu studiosi sicut duo olim populi, Judaicus et Israeliticus, qui erant gemelli, scilicet pares in lege Dei, filii capreae, videlicet Synagogae. Ubera posuit pro his qui sugunt [Col. 0463B] ubera, efficiens pro effectu. Vel duo ubera sunt duo praecepta charitatis; duo vero hinnuli, activi et contemplativi, qui sunt in dilectione gemelli filii capreae, scilicet Ecclesiae.

Collum vero tuum sicut turris eburnea. Hoc est illi, qui verbo et exemplo jungunt te corpus mihi capiti, sunt firmi in virtutibus, ut turris, et ut elephas, cujus os est ebur, casti in moribus.

Oculi tui sicut piscinae in Hesebon. Hoc est illi, qui praevident tibi futura bona, et ducunt te doctrina sua ad ista, sunt pleni aquis sapientiae, sicut piscinae in Hesebon, id est sicut prophetae et apostoli, qui docuerunt moerorem poenitentiae, pro gaudio futurae gloriae; quae piscinae, id est apostolicae vel propheticae doctrinae sunt in porta filiae multitudinis, hoc [Col. 0463C] est, in fide Ecclesiae multitudinis fidelium, quae ideo filia dicitur, quia regni haeres creditur.

Nasus quoque tuus sicut turris Libani, quae respicit contra Damascum. Hoc est illi, qui sunt in te discreti, qui vitia a virtutibus discernunt, in hoc sunt fortes ut turris, et hoc Libani, id est in Christo firmati; ad quos timidi confugiunt, quia ipsi contra Damascum respiciunt, id est diabolum, humanum sanguinem sitientem, ejus insidias vigilanter praeveniunt.

Caput etiam tuum sicut Carmelus. Hoc est, praelati tui qui te regunt in spiritualibus, ut caput membra regit, qui in vertice Christi capitis tui tibi praesunt, sunt in virtutibus alti, et circumcidunt te a vitiis et peccatis, circumcisione spirituali.

[Col. 0463D] Comae tui capitis sicut purpura regis juncta canalibus. Hoc est, principes tui adhaerentes fide et devotione capiti Christo, vel sacerdotio, sunt purpurati sanguine passionis, sicut caro Christi, aeterni Regis. Quae purpura est juncta canalibus, scilicet passio Christi, est fixa in illorum cordibus, vel juncta canalibus, scilicet passio Christi juncta donis Spiritus sancti. In his omnibus es pulchra et laudabilis, quia cunctis populis imitabilis

Tropologice autem hortus nucum est quodlibet claustrum, vel locus spiritualium, qui sunt, ut nuces, exterius amari in afflictione carnis, interius dulces in virtutibus. In hunc hortum descendit Christus, dum eis varia Spiritus sancti dona tribuit, sive charismata: [Col. 0464A] alii sapientiam, alii scientiam, alii castitatem, alii humilitatem, ibi videt poma convallium, dum remunerat opera humilium; vel per alios ea videt, dum ea imitantur quae praecipit, dicens: Luceat lux vestra coram hominibus, ut videant opera vestra bona, et glorificent Patrem vestrum qui in coelis est (Matth. V, 16). Ibi etiam videt vineas florentes, id est cellas diversis disciplinis artium ferventes, quarum studia probat, et aliis ad imitandum demonstrat. Ibi quoque videt mala punica, id est patientes exemplo martyrum se mortificantes. Quos inspicit, dum aliis in exemplum proponit. Suum enim videre, est probare, vel aliis demonstrare, vel remunerare.

In hoc horto quemque conversum de saeculo anima [Col. 0464B] sua conturbat, dum eum animalis vita transacta conturbat; et hoc propter quadrigas Aminadab, id est propter comminationem Evangeliorum Dei, quae dicunt: Ibunt impii in ignem aeternum.

Currus quoque Christi est anima justi, quam videns conversus conturbatur, dum de sua carnali conversatione confunditur, cui vel Evangelium vel justus dicit:

Revertere, revertere, Sunamitis, revertere, revertere, ut intueamur te. Sunamitis, quod dicitur captiva, est anima in peccatis et vitiis a diabolo capta. Haec ab illa captivitate quatuor modis ad Christum revertitur, scilicet per poenitentiam, per confessionem, per bonam operationem, et per bonam exhortationem.

[Col. 0464C] Oportet enim ut peccator in primis peccata poenitendo defleat, deinde ad sacerdotes confitendo confugiat, deinde satisfaciat bene operando, postremo alios ad conversationem pertrahat exhortando. Vel quatuor modis anima redit, dum quatuor principales virtutes arripit

Talem alii ad imitandum intuentur, dum quisque saecularis relicto saeculo claustrum mundo moriturus ingreditur.

Hujus subitam conversionem, dum quisque saecularis miratur, ei per spirituales dicitur: Quid videbis in Sunamite nisi choros castrorum? hoc est, in anima prius captiva in vitiis, sed nunc ad virtutes conversa, non videbis amplius nisi laudes Dei, et pugnam contra insidias diaboli.

[Col. 0464D] Conversi quippe semper Deum pro sua salvatione laudant et jugiter contra vitia pugnant; sed et in claustris sunt veri chori castrorum, quia in choris Deo jubilant, et in claustris quasi in castris contra daemones militant, et quia anima habet sua membra sibi congrua, singula laudantur per propria officia.

Quam pulchri sunt gressus tui in calceamentis, filia principis! Anima quae erat filia principis diaboli, quando erat ab eo captiva, nunc per conversationem facta est filia principis Christi.

Hujus gressus sunt quatuor affectus, scilicet concupiscentia, timor, gaudium, dolor, qui eam portant ad opera, sicut pedes corpus portant ad loca. Hi [Col. 0465A] pulchri sunt in calceamentis, dum secundum exempla Patrum, virtutes vel vitam aeternam concupiscit, peccatum vel gehennam timet, gaudet de bonis, dolet de malis.

Vel gressus animae sunt cogitationes, per quas graditur ad lectiones.

Junctura femorum tuorum sicut monilia. Femora animae sunt timor, et amor, per quae gignit bonum opus, quod est spirituale, quae erit regni haeres. Per timorem quippe, declinat a malo; per amorem, facit bonum, horum junctura est fides, quia credit supplicium quod timet, et credit gaudium quod amat: haec junctura est, sicut monilia, quia sicut monile pectus ornat et munit, ita fides animam ornat et munit, haec manu artificis est facta, quia fides per Christum [Col. 0465B] est data.

Umbilicus tuus crater tornatilis, nunquam indigens poculis. Umbilicus animae est temperantia, quia sicut umbilicus medius est inter superiora et inferiora membra, ita est temperantia inter virtutes et vitia media.

Quae est sicut crater tornatilis plena poculis, quia est circumspectione rotunda, et sapientia fecunda. Et sicut potus sitim temperat, et cor laetificat, sic temperantia ardorem vitiorum restringit, et immoderatum fervorem reprimit virtutum fecunditate.

Venter tuus sicut acervus tritici vallatus liliis. Venter animae est memoria, in qua recondit cibos sacrae Scripturae. Qui similis est acervo tritici, quia sicut in acervo grana cumulantur, ita in memoria multae [Col. 0465C] sententiae et imaginationes coacervantur. Quae liliis vallantur, quia mundis cogitationibus stipantur.

Duo ubera tua sicut duo hinnuli gemelli capreae. Duo ubera animae sunt sapientia et scientia, quibus lactat insipientes et inscios. Quae sunt sicut hinnuli capreae, qui semper alta petunt dum rudes a se nutritos ad alta virtutum scandere imbuunt. Quae duo gemelli sunt, dum in gemina dilectione coelestia petunt. Hinnuli capreae dixit, ad distinctionem hinnuli cervorum, qui velociter currunt; iste vero alta petit.

Collum tuum sicut turris eburnea. Collum animae est intellectus, qui animam et spiritum jungit, sicut collum jungit caput et corpus. Hoc collum est sicut [Col. 0465D] turris eburnea, quia turris ejus est ab haeresibus inexpugnabilis.

Oculi tui sicut piscinae in Hesebon. Oculi animae sunt intentio et ratio, quibus videt virtutes et vitia. Quae sunt ut piscinae in Hesebon, scilicet aquis cogitationum plenae, semper cingulo moeroris, quod Hesebon sonat, circumdatae.

Semper enim moeret anima, dum intendit inferni supplicia, et coelestis regni gaudia. Et hae piscinae sunt in porta filiae multitudinis, id est, hae cogitationes semper sunt in meditatione mortis positae. Quae est in porta multitudinis, quia omnes homines exeunt per eam.

Nasus tuus sicut turris Libani, quae respicit contra Damascum. Nasus animae est discretio inter virtutes [Col. 0466A] et vitia. Et hic est ut turris Libani, quia non potest falli ulla hypocrisi per virtutem Christi. Et haec respicit contra Damascum, quia semper est provida contra diabolum, ut ejus fetorem effugiat, et Christi odorem teneat.

Caput tuum sicut Carmelus. Caput animae est mens, quia sicut membra corporis per caput reguntur, ita per mentem cogitationes animae disponuntur. Quae est sicut Carmelus, quod sonat sciens circumcisionem, quia scit se circumcidere a superfluis cogitationibus.

Comae capitis tui sicut purpura regis juncta canalibus. Comae capitis animae sunt cogitationes, quae sunt sicut purpura regis, quia semper meditantur, qualis fuit passio Christi aeterni Regis. Et haec purpura [Col. 0466B] juncta est canalibus, quia passio Christi fixa est in animarum conscientiis.

Juxta anagogen, hortus fuit Virgo perpetua, in quem Christus descendit, dum in ea hominem induit. In hoc horto arida virga floruit, quae mitem Christum protulit.

In nuce sunt tria, scilicet amurca, testa et nucleus; ita in Christo sunt tria, videlicet caro, ossa et anima. Interstitium quod nucem dividit in modum crucis, est sancta crux, quae animam Christi a corpore divisit.

Nux etiam est sacra Scriptura, cujus cortex vel testa est littera; nucleus vero spiritualis intelligentia. In caeteris anagoge deficit.

Ad synagogam redeamus, quam ad Christum reversam [Col. 0466C] praedicamus.

Postquam rex singula membra Sunamitis laudavit, quia singulorum ordinum opera ad remunerandum approbavit, ipsam speciali laude effert, dicens:

Quam pulchra es, et quam decora, charissima in deliciis. Quasi dicat, quia pro magnis deliciis reputas pulchritudinem membrorum tuorum, id est virtutes ordinum justorum tuorum; in his deliciis es valde pulchra exterius in operibus, et decor interius in virtutibus. Et ideo mihi charissima.

Statura tua assimilata est palmae, et ubera tua botris. Statura Ecclesiae est perseverantia certaminis, quae statura in Abel crescere coepit, et ad ultimum electum perseverabit.

[Col. 0466D] Sive statura in apostolis crescere coepit, et in conversione Synagogae consummabitur.

Palma est inferius aspera, superius pulchra, et dicitur victoria, et intelligitur Christi vita, quae hic in terris fuit in asperitate passionis, et post victoriam crucis fuit in pulchritudine coelorum.

Statura ergo sponsae assimilatur palmae, quia perseverantia patientiae Ecclesiae assimilatur Christi tolerantiae. Quae Ecclesia hic fuit aspera in pressuris, sed victoria potita de vitiis pulchra fulget in coelis. Palma etiam conservat folia, et Ecclesia variante statu saeculi eadem tenet fidei mysteria.

Ubera Ecclesiae sunt duo Testamenta, de quibus sugunt praedicatores lac mysticae intelligentiae. Qui praedicatores dicuntur ubera, quia rudibus praebent [Col. 0467A] lac doctrinae. Qui assimilati sunt botris, quia sicut botri pleni sunt vino; ita ipsi pleni sunt scientia. Et sicut botri pressi inebriant; sic ipsi, in mundo pressi, lac doctrinae propinant.

Notandum autem, quod utraque lex tria in se continet, scilicet praecepta, exempla, promissa. Praecepta veteris legis sunt: Non occides, Non moechaberis (Exod. XX, 13, 14), etc. Exempla sunt, quod David Saul inimicum in spelunca non occidit, cum bene potuit; et Joseph adulterium non fecit, cum eum domina blando amplexu constrinxit. Promissa vero sunt: Si hoc feceritis, dabo vobis lac et mel. Praecepta autem novae legis sunt: Diligite inimicos vestros, et orate pro persequentibus vos (Matth. V, 44). Exempla, quod Christus oravit pro suis crucifixoribus, [Col. 0467B] et Stephanus pro suis lapidatoribus. Promissa vero: Quod oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 9).

Et notandum quod utraque lex in igne data est; qui habet duas naturas, ardoris et splendoris; quia utraque praevaricatores legis incendit, observatores illuminat. Ideo et utriusque legis latoris facies ut sol resplenduit, quia uterque viam ad claritatem aeternae lucis docuit. Sic namque splendida fuit facies Moysi, ut non possent filii Israel intendere in faciem vultus ejus, propter claritatem vultus ipsius. Christi vero latoris novae legis facies sicut sol in monte resplenduit, quando cum eo Elias et Moyses lator veteris legis apparuit, cujus etiam promissa sunt, [Col. 0467C] quod justi sicut sol in regno Patris fulgebunt. Sequitur:

Dixi ascendam in palmam, ut apprehendam fructus ejus. Quasi dicat Sunamiti, quod statura perseverantiae tuae assimilata est palmae, scilicet victoriae meae, hoc ideo est, quia ego ascendi in palmam, et traxi te post me ad victoriam, videlicet quando exaltatus sum in cruce, omnia traxi ad me, in quibus et te.

Dixi enim, id est firmiter apud Patrem ante saecula disposui, quia ascendam in palmam, hoc est, in crucem in qua vincam tyrannum, et tunc apprehendam fructus ejus, scilicet omnes salvandos, quorum pars sunt ultimi Judaei, et victo tyranno fugitivos [Col. 0467D] ad me traham. Similitudo est ab illo qui in arborem scandit, et pendentia poma attrahit; sic Christus in in arborem crucis ascendit, et electos in multis erroribus dispersos ad se collegit. Fructus palmae crucis sunt resurrectio, ascensio, adventus Spiritus sancti, et salus mundi. Quos fructus Christus apprehendit, quando humanum genus in Adam mortuum, in seipso ad vitam resuscitavit, et hominibus scientiam omnium linguarum per Spiritum sanctum dedit et omnes per baptismum suae mortis salvavit. Ideo autem conversae Synagogae palmam crucis in memoriam reducit, ut memoret se per crucem redemptam, et diligat Redemptorem. Et per hanc palmam, erunt ubera tua sicut botrus vineae, et odores tui sicut malorum. Botrum vineae, qui est dulcis, [Col. 0468A] posuit ad distinctionem botri sylvae, qui est amarus. Ubera Sunamitis sunt praedicatores, qui lac doctrinae praebent rudibus. Vinea est Ecclesia: botrus est Christus in praelo crucis pressus, de quo fluxit vitae potus. Sic premuntur doctores Synagogae in Antichristi persecutionibus, et fluunt de eis pocula vitae fidelibus. Odores vero Sunamitis sunt fama et opinio bonae operationis et praedicationis, qui sunt sicut odores malorum, scilicet arborum, id est sicut praedicationes apostolorum. Apostoli quippe fuerunt sicut mali, in quibus est odor et fructus, qui odorem bonae vitae sparserunt, et dulci fructu doctrinae alios refecerunt.

Et nota quod praedicatores Synagogae Christo assimilantur in pressuris passionum; praedicationes [Col. 0468B] vero eorum praedicationibus apostolorum, quia tantae perfectionis erunt, quod nullis tormentis a Christo flecti nequeunt. Et per hanc palmam erit guttur tuum sicut vinum optimum. Guttur Sunamitis sunt proferentes verbum doctrinae. Hi sunt sicut vinum optimum, quia sic suavi doctrina inebriant sitientes justitiam; sicut optimum vinum non inflat, sed restringit sitis injuriam.

Notandum sane quod Ecclesia in Evangelio quinque virginibus comparatur, quae quinque libris ad amorem sponsi eruditur, et in hoc Cantico amoris quinquies pulchritudo membrorum ejus laudatur. Et quasi quinque Ecclesiae hic describuntur, scilicet primitiva Ecclesia, et Ecclesia gentium, Ecclesia perfectorum in persecutione desudans, et imperfectorum [Col. 0468C] in pace militans, Ecclesia Synagogae ad fidem conversae, quia in quinario numero fides et operatio notatur. In trinario fides Trinitatis; in binario operatio geminae dilectionis.

Prima laus est primitivae Ecclesiae, scribitur: Ecce tu pulchra es, amica mea (Cant. I, 14). In qua tria membra scilicet genae, collum, et oculi laudantur, et tres ordines justorum in ea, videlicet apostoli, mundi contemptores, poenitentes figurantur.

Per oculos quippe apostoli ejus duces expressi sunt qui eadem de tenebris ignorantiae ad laudem veritatis perduxerunt.

Per collum religiosi notati sunt, qui contempto mundo, communem vitam duxerunt, qui spiritualem [Col. 0468D] cibum doctrinae de capite Christo acceperunt, et in corpus Ecclesiae vivendo et docendo trajecerunt.

Per genas poenitentes denuntiati sunt, qui se peccasse erubuerunt, haec laus ternario ideo continetur, quia Trinitas huic Ecclesiae primitus notificatur.

Secunda laus est Ecclesiae gentium, ubi scribitur: Quam pulchra es, amica mea! (Cant. IV, 1.) In qua septem membra laudantur, quia septem rebus mysticis comparatur, et in membris ordines Ecclesiae, in rebus virtutes eorum intelliguntur; qui ordines per septiformem Spiritum distribuuntur dum alii spiritu sapientiae, alii spiritu intelligentiae, alii spiritu consilii, alii spiritu fortitudinis, alii spiritu scientiae, alii spiritu pietatis, alii spiritu timoris Domini pleni referuntur. Et per septenarium aeterna requies accipitur [Col. 0469A] quae post septem dies saeculi omnibus justis dabitur.

Tertia laus est Ecclesiae in persecutione sudantis, ubi scribitur: Quam pulchrae sunt mammae tuae, soror mea! (Cant. IV, 10.) Quam laudem senarius dedicat, qui perfectionem designat, quia qui in sex aetatibus sex opera misericordiae peragunt, perfectum gaudium possidebunt.

Quarta laus est Ecclesiae in pace degentis, ubi scribitur: Pulchra es, amica mea (Cant. VI, 3). In qua tria membra laudantur, et tres ordines electorum, scilicet conjugati, viduae, virgines, insinuantur, qui fide Trinitatis decorantur.

Quinta laus est Synagogae ad fidem conversae, ubi scribitur: Quam pulchra es et decora (Cant. VII, 6). Quam laudem senarius possidet, quia haec Ecclesia [Col. 0469B] perfectione fulget, et hanc laudem praecedit laus decem membrorum, significans totidem ordines electorum, qui per legis Decalogum percepturi sunt vitae denarium.

Notandum autem quod laudem primitivae Ecclesiae, et laudem Synagogae praecedit laus membrorum, laus vero Ecclesiae gentium et aliarum praecedit, et sequitur laus membrorum, quia multi ordines justorum, primitivam Ecclesiam et Synagogam conversam praecesserunt, qui utramque factis, et scriptis et dictis vix converterunt.

Ecclesia vero gentium ad primam vocationem apostolorum ad Christum venit, et sibi ordines instituit, ideo laus ejus praecedit.

[Col. 0469C] Juxta tropologiam deliciae fidelis animae sunt sacrae Scripturae. In his deliciis est anima pulchra, quae haeresi caret; et recta fide fulget; in his est decora, si bona operatione splendet, et sic est charissima Christo. Hujus statura est perfectio virtutum, quae a primis fidei rudimentis coepit, et perficiendo crescit in virum perfectum, id est in perfectionem virtutum. Haec statura palmae assimilatur, quae in inferiori angustatur, in superiori dilatatur, quia studium virtutum in primis est per actionem angustum, postea per contemplationem latum. Animae ubera sunt sapientia et scientia, quibus indoctos quasi parvulos lactat, quae assimilata sunt botris, quia plena sunt doctrinis. Vel, ubera animae sunt duo praecepta charitatis, de quibus lac doctrinae [Col. 0469D] utriusque legis praebet: quae botris comparantur propter mundi pressuram et doctrinae abundantiam. Anima in palmam ascendit, quae se per victoriam crucis salvatam credit, fructus palmae apprehendit, quando digne corpus Christi comedit quod in arbore crucis pependit. Vel fructus ejus apprehendit, dum praemium vitae per crucem propositum perceperit. Post fidem crucis erunt ubera animae sicut botrus vineae, non silvae; quia praedicationes ejus dulcedine plenae. Significatio namque rerum mutatur secundum diversitatem sensuum. In hoc quippe loco ubera animae sunt ejus doctrinae, vino praedicationis plenae, ut botri vineae. Ejus odores sunt sicut malorum, id est opinio virtutum ejus sunt sicut sanctorum; vel orationes ejus sunt sicut odor incensorum [Col. 0470A] Guttur tuum est vox laudis vel confessionis ejus, quod est sicut vinum optimum, quod non inflat inebriando, sed laetificat cor recreando

Juxta anagogen autem, deliciae Ecclesiae cum Christo regnantis sunt gaudia paradisi exsultantis. In his deliciis est ipsa pulchra et decora, quia in his fulget ut sol et luna, et angelis et Christo est charissima; cujus statura est aequalitas angelorum, quae palmae est assimilata; quia in terris fuit angustata, in coelestibus est dilatata. Ejus ubera sunt comparata botris, quia apostoli et alii doctores sunt pleni poculis aeternae dulcedinis. Haec in palmam ascendit, quia per victoriam crucis ad lignum vitae pervenit: de quo scriptum est: Vincenti dabo edere de ligno vitae, quod est in paradiso Dei mei (Apoc. [Col. 0470B] II, 7). Fructus ejus jam apprehendit, de quo qui comederit non morietur in aeternum.

Ubera ejus sunt sicut botrus vineae, quia gaudia, quibus pro pressuris mundi inebriatur, sunt sicut gaudia Christi in cruce pressi. Ipse est enim botrus vineae, potus Ecclesiae, fons vitae. Ab ipso inebriabitur quando ei dicetur: Intra in gaudium Domini tui (Matth. XXV, 21). Tunc erunt odores ejus ut malorum, id est deliciae ejus erunt ut angelorum. Et guttur ejus erit sicut vinum optimum, id est laus ejus erit sicut laus epulantium. Dum sponsus guttur Sunamitis laudavit, id est dum Christus proferentes verbum praedicationis in Synagoga vino optimo comparavit, ipsa verbum per quod salus mundo datur [Col. 0470C] de ore loquentis rapuit, dicens:

Dignum dilecto meo ad potandum, labiisque et dentibus illius ruminandum. Quasi dicat: Mea pura praedicatio per te, ideo vino optimo collata; quia praedicatores non inflat, sed auditores aedificat, est digna dilecto meo ad potandum, hoc est dignos facit quos ipse potet, quos in corpus suum Ecclesiam quasi suave vinum fundat. Et digna est labiis et dentibus illius ruminanda, id est doctoribus illius memoriae commendanda. Dentes Christi sunt Scripturae expositores; labia ejus sunt exposita proferentes Hi optimum vinum ruminant, dum suavem doctrinam in ventrem memoriae recondunt, et iterum ad docendum retrahunt, sicut pecus dum ruminat escam jam comestam, de ventre in os retrahit et mandit; [Col. 0470D] et iterum in ventrem recondit.

Et nota quod sponsus vinum potat, et labia dentesque ruminant; quia doctores cum magno labore Scripturas exponunt, et auditores vix convertunt; ipse vero facili nutu inspirationis praedestinatos convertit, et quasi potum sine difficultate in corpus Ecclesiae fundit. Sponsa post raptum verbum ab ore sponsi guttur aperit, et verbum salutis quasi optimum vinum eructat, et gentibus adhuc incredulis propinat, dicens: Vos gentes increduale, convertimini ad Christum, et recipiet vos sicut me recepit. Quia ego dilecto meo conversa sum, et ad me conversio ejus facta est. Quasi dicat: Ego Sunamitis a diabolo diu captiva, ego Synagoga a Christo diu aversa, ad eum sum jam conversa: et ipse conversus [Col. 0471A] est ad me per gratiam, qui diu aversus est a me propter perfidiam.

Potest et hoc de Ecclesia gentium intelligi, quae dicit ad adolescentulas: Ego dilecto meo, et ad me conversio ejus, quasi dicat: Ego prius exsul a Deo, ab omni errore ad eum sum conversa, ut civis et domestica; et ipse prius iratus humano generi ad me est conversus, natura nostrae mortalitatis indutus. Et vos ergo de mala conversatione convertimini ad primam, et convertet se ad vos per indulgentiam.

[Col. 0472A] Tropologice fidelis anima ad dilectum convertitur, cum de mala vita ad poenitentiam, vel de saeculari vita ad spiritualem convertitur; et dilectus ad eam convertitur, cum ei gratiam suam largitur, quam prius ei subtraxit, cum ob culpam se ab ea avertit. Anagogice autem Ecclesia ad superna suspirans, ad dilectum se convertit, cum de mundo ad coelum migrat; et ipse se ad eam convertit, cum eam in societatem angelorum recipit. Huc usque Synagoga intravit; jam Mandragora in sequentibus intrabit.



TRACTATUS QUARTUS.
[Col. 0471]

[Col. 0471A] Postquam totus comitatus Sunamitis in aulam regis est receptus, et regalibus nuptiis admissus; ecce [Col. 0471B] ab aquilone nova sponsa cum magno apparatu, scilicet Mandragora sine capite sponso adducitur; cui ab eo aureum caput imponitur diademate redimitum, in nuptiis recipitur. Sunamitis quippe de regia urbe regressa, invenit Mandragoram regalem puellam sine capite in agro jacentem: cui nimium compassa, et ad regem regressa, obnixe supplicat ut secum eat, miserae subveniat. Rex ergo, cum Sunamite in agrum veniens et miseram miserabiliter nudam inveniens, elevat, vestit, aureum caput imponit ad nuptias introducit. Mandragora est herba formam humani corporis habens sine capite, et intelligitur multitudo infidelium; quae tunc erit, cujus caput Antichristus erit, qui est caput omnium malorum. Sed caput Mandragorae amputabitur, quando [Col. 0471C] Antichristus occidetur. Post cujus occisionem videns Synagoga conversionem infidelium sine capite Antichristo, et etiam carere capite Christo, optat eam sibi in fide Christi associari, et capite Christo sublimari, dicit ergo sponso:

VERS. 11, 12.---Veni, dilecte mi, egrediamur in agrum, commoremur in villis. Quod est dicere: O dilecte mi, quem prae omnibus diligo, qui ad me per gratiam venisti, et per praesentiam donorum visitasti, veni etiam nunc per gratiam ad multitudinem infidelium, et visita eam per poenitentiam charismatum, et praedicatores. Egrediamur in agrum mundi, et spargamus per populos semen verbi Dei; tu aspirando, ego praedicando, et operando, et docendo. Diu commoremur in villis, id est in paganorum conventiculis; [Col. 0471D] mane surgamus ad vineas, hoc est mature faciamus Ecclesias. Ager est Christianus populus, aratro Evangelii cultus; villae vero sunt pagani in infidelitate et vitiis inculti. Dilectus quasi in occulto sedet, dum Christus perversos per manifesta flagella ad conversionem non admonet, vel infideles per praedicatores ad fidem non vocat. Qui ad publicum in agrum egreditur, dum pravos manifeste flagellat ut se corrigant, vel infideles per doctores ad fidem convocat. Ecclesia vero quasi in occulto latet, dum contemplationi vacat, et proximis errantibus non praedicat; de occulto in agrum egreditur, dum ad publicam praedicationem accingitur. Post mortem ergo Antichristi sponsus et sponsa in agrum conveniunt, [Col. 0472A] quando Christus et Ecclesia per praelatos consilium ineunt, qua Christianos propter timorem Antichristi [Col. 0472B] ad perfidiam prolapsos ad poenitentiam revocent, vel adhuc incredulos per praedicatores ad fidem convertant. In villis commorantur, dum paganorum conventibus maxime praedicando immorantur.

Similitudo est ab illis qui in agrum spatiatum vadunt, in villas ad spectaculum conveniunt. Nox fuit tempus persecutionis Antichristi; mane vero tempus pacis post mortem Antichristi. Mane ergo sponsus et sponsa ad vineas surgunt, qui quasi in nocte dormierunt, dum se post necem Antichristi ad faciendas Ecclesias erigunt, vel sub eo destructas erigunt, et renovant, vel dispersas congregant, quas sub eo destrui viderunt, sed quasi dormientes non restiterunt. Sequitur:

VERS. 12, 13.---Videamus si floruit vinea, si flores [Col. 0472C] fructus parturiunt, si floruerunt mala punica? Hoc est per praedicatores faciamus eos videre si vinea, scilicet Synagoga, in fide floruit, ut eam in fide imitentur; si florentes in fide opera fidei exsequuntur, ut illos imitentur; si imitatores martyrum in patientia florent, ut illos imitentur. Ibi dabo tibi ubera mea, hoc est, in illo agro proferam ad honorem tui omnem doctrinam utriusque legis, quae sunt ubera mea, ut rudes in fide sugant inde lac doctrinae. Et postquam ego expressi ubera, mandragorae dederunt odorem in portis nostris. Mandragora, ut dictum est, herba est formam humani corporis habens, sed capite carens, ad multas medicinas utilis; et intelligitur gentilitas, quae rationem humanam [Col. 0472D] habuit, sed Christum caput fidelium non habuit, et multas utiles sententias habuit. Huic sponsus aureum caput imposuit, dum ei deitatem suam, quae omnia transcendit, ut aurum omnia metalla, in fide proposuit, gloria et honore coronabit, et in claritate suae visionis sibi copulabit. Mandragorae ergo sine capite, sunt pagani sine capite Christo, ablato sibi capite Antichristo. Hi dederunt odorem in portis, id est exemplum bonorum operum in virtutibus, per quas intratur ad coelum ad beatitudinis praemium. Vel portae Ecclesiae et Christi sunt prophetae et apostoli; in his portis dederunt mandragorae odorem, dum pagani ad Christum conversi, in doctrinis apostolicis et pro haereticis famam bonae opinionis sparserunt. Non [Col. 0473A] solum ubera dabo tibi, sed etiam omnia poma nova et vetera, dilecte mi, servavi tibi. Hoc est, non solum doctrinam utriusque legis tunc convertendis proferam, sed etiam omnia opera apostolorum novae legis, et omnia opera prophetarum veteris legis servavi tibi, id est pro te exponendo illis, et non solum illorum opera, sed etiam tua facta per ordinem illis narrabo, quae utinam vidissem oculis ut illi viderunt! Ita intelligi sequentia volunt:



CAPUT VIII.

VERS. 1, 2.---Quis mihi det te fratrem meum? Hoc est, quis de sanctis patriarcha vel propheta potest mihi conferre ut inveniam te foris, id est ut videam te in carne cum hominibus conversantem, ex Scripturis docentem, miracula facientem, sicut te [Col. 0473B] olim viderunt, quorum oculi beati fuerunt; et deosculer te sicut Simeon, et Anna, et alii quamplures, et audiam ex ore tuo verba pacis per te redditae hominibus; et jam me nemo ex infidelibus despiciat, sicut hactenus fecit, dicens me excaecatam et reprobatam. Te dico, Christe, Rex gloriae, existentem fratrem meum, de mea progenie genitum, sugemem ubera matris meae, interrogantem doctores de lege et prophetis, quae sunt ubera matris meae Synagogae, quando sedebas sapientia Patris in medio doctorum, audiens et interrogans illos; vel quando per Sabbata in Synagogis de lege et prophetis legebas et aliis exponebas.

Nota quod quasi ad praesentem et secum in agro deambulantem loquitur, per quod nimius affectus [Col. 0473C] amoris, vel doloris exprimitur. Istud quippe est quasi quoddam lamentum fidelis Synagogae, nimium dolentis quod mater sua Synagoga Dominum gloriae crucifixit quem tot miracula facere vidit, quasi diceret: Utinam esset possibile ut Christum, per legem et prophetas mihi promissum, patribus nostris jam missum, in humana carne de sinu Patris egressum, ita sicut ipsi possem videre, de mea progenie natum, meum fratrem factum, legem et prophetas spiritualiter exponentem, multa signa facientem: ut eum toto corde amplecterer, et amplius a nullo Christiano velut extorris a regno Dei despicerer! Similitudo est ab illa quae nimio amore accensa, diligenter observat sicubi dilectum suum [Col. 0473D] foris inveniat, ut ei loquatur et ejus consortio perfruatur; sed quia te in carne ut illi non possum videre, saltem apprehendam te fide me fugientem in deitatis sublimitatem, et ducam te praedicando in domum matris meae, id est in Judaeam, quae est domus matris meae Synagogae, et in cubiculum genitricis meae, id est in Jerusalem, quae est cubiculum legis genitricis meae. Vel te fugientem Judaeos adhuc incredulos, scilicet tuam cognitionem eis subtrahentem, apprehendam orando, et ducam te docendo et exemplum praebendo in domum matris meae, id est in multitudinem Synagogae matris meae, et ducam te in cubiculum genitricis meae, id est in spiritualem intellectum legis, nutricis meae, ut per legem et prophetas intelligant te verum Deum esse; ibi [Col. 0474A] me docebis, videlicet in illa fide mihi cognitionem tuam manifestabis, plusquam per prophetas et per legem. Et dabo tibi poculum ex vino condito, hoc est per intellectum fidei faciam tibi poculum ex multis virtutibus compositum, tuo corpori Ecclesiae infundendum, ut suave vinum ex multis speciebus conditum. Et mustum malorum granatorum meorum, subaudis dabo tibi; hoc est divinum servitium ex imitatoribus martyrum impendam tibi. Mala granata sunt eadem quae et mala punica, quae sunt rubea et granis plena, quorum succus habet saporem musti; significant autem patientes martyrum imitatores, bonis actibus ut granis plenos, et doctrina ut mustum suaves. Per vinum ergo doctores veteris legis, per mustum intelliguntur doctores novae legis, quorum [Col. 0474B] laborem offeram tibi ad honorem.

Rex itaque vino et musto accepto a sponsa, amplexatus est eam, unde gratulabunda canit, dicens;

VERS. 3.---Laeva ejus sub capite meo, et dextra illius amplexabitur me. Quasi dicat: Divitias et gloriam mundi ejus amori postpono, et sola aeternae beatitudinis praemia ab eo promissa diligo. Caput quippe Ecclesiae est Christus, cujus leva est poenitentis vitae gloria; dextera vero illius aeterna beatitudo, ut scribitur: Longitudo dierum in dextera ejus: in sinistra illius divitiae et gloria (Prov. III, 16). Laeva ergo sponsi sub capite sponsae est, quando amorem Christi divitiis mundi praeponit, et dextera illius amplexabitur eam, quando chorus sanctorum in aeterna beatitudine constitutus, propter hoc eam [Col. 0474C] diligit. Hic versus superius primitivae Ecclesiae ascribitur; hic rursus in conversione Synagogae repetitur, quia eadem perfectio fidei et operationis in ista quae in illa invenitur. Sub amplexu sponsi, sponsa, quasi amore et dolore fatigata, obdormit; et ne quis eam ab hac quiete inquietet sponsus interdicit, dicens.

VERS. 4.---Adjuro vos, filiae Jerusalem, ne suscitetis, neque evigilare faciatis dilectam meam, donec ipsa velit. Scilicet Synagoga, ad fidem conversa, terrena fastidiens, sola coelestia appetens quasi obdormit, quando cunctis terrenis negotiis se subtrahit, et solis coelestibus contemplandis tota incumbit. Quam filiae Jerusalem, id est universalis Ecclesiae filiae ab hoc somno excitant, dum spirituales ad praedicationem [Col. 0474D] carnalium provocant. Quod sponsus prohibet, ne lucri causa vel humani favoris gratia fiat dicens: O vos universalis Ecclesiae filiae, aeternam pacem in superna Jerusalem visurae, adjuro vos, id est fidei sacramento constringo vos, ne dilectam meam Synagogam, nuper ad me conversam, a quiete suscitetis, qua quiescit a saeculi negotiis: neque evigilare faciatis a somno suae contemplationis, donec ipsa velit ad laborem praedicationis accingi sola causa Dei. Iste versus jam tertio est repetitus, primo primitivae Ecclesiae, secundo Ecclesiae gentium, tertio Synagogae conversae adnotatur, et concordia omnino in una fide Trinitatis notatur. Istud quasi historice de Synagoga dictum allegorice quoque de Ecclesia gentium intelligitur. [Col. 0475A] Sponsus cum sponsa egreditur in agrum, dum Christus per praedicatores Ecclesiae semen verbi Dei spargit in mundum, aratro evangelii exaratum. In villis cum illa commoratur, dum in populis, in urbibus et in villis habitantibus, per praedicationem immoratur. Mane cum illa surgit ad vineas, dum festinat multas facere Ecclesias. Nox fuit ab Adam usque ad Christi resurrectionem; deinde fuit mane quo lux veritatis resplenduit, in quo Christus e. Ecclesia ad vineas surrexerunt, quia post resurrectionem multas Ecclesias instituerunt. Cum illa vineam florere, et flores fructus parturire, et mala punica florere vidit, dum alios in fide florentes, alios fidei fructus proferentes, alios martyria passos, in ecclesiis in exemplum infirmis proposuit; [Col. 0475B] ibi dedit ei sua ubera, quia talibus protulit Christi causa utriusque Testamenti dogmata. Post haec mandragorae dederunt odorem in portis, quia Judaei sine capite Christo, formam sanctae conversationis sparserunt in populis, constituti in fide et dilectionem [(113) 1Kb] vitae portis. Omnia poma nova et vetera, sponsa dilecto servavit, quia omnia opera novae et veteris legis ad honorem Christi Ecclesia Judaeis exposuit. Similitudo est ab illo cui, diu absenti, amica poma servat, quae revertenti laeta offert; ita Ecclesia Judaico populo, diu a fide peregrinanti, mysteria utriusque legis servavit, quae ei ad fidem venienti per Christum reseravit. Christus fuit frater Ecclesiae, quia Deum suum naturalem Patrem, fecit per [Col. 0475C] gratiam Ecclesiae Patrem; et ipsam fecit sibi sororem, scilicet regni coelestis cohaeredem. Hic ubera matris suae, videlicet primitivae Ecclesiae suxit, quando ei legem et prophetas spiritualiter exposuit. Ipsa dilectum foris invenit, dum verbum carnem factum credidit: quae quasi intus latuit, dum verbum in principio mansit. Hujus osculum sumpsit, dum pacem sibi per ipsam redditam audivit. Hanc postea nemo despexit, quia per Christum sedata persecutione, omnis ordo regum et principum eam honoravit. Haec dilectum quasi per manum apprehendit, et in domum matris suae induxit, dum operando et praedicando Christum in corpus ipsius Synagogae introduxit, et in cubiculum in genitricis induxit, dum eum in intellectum Judaicae gentis duxit. [Col. 0475D] Quae gens ejus mater et nutrix exstitit, quia ex ea apostoli nati sunt, qui Ecclesiam per Evangelium genuerunt, et doctrina legis nutrierunt.

Ibi est docta Ecclesia, quod ipsa est per gratiam Christi vocata; Synagoga autem propter falsam justitiam excaecata, sed nunc iterum per gratiam illuminata. Quae Ecclesia dat Christo poculum ex vino condito, dum offert ad honorem Christi bonum opus, sapientia et charitate et facundia inebrians proximos, vel dum offert in sacrificio sanguinem Christi ex vino consecratum, et dat Christo mustum malorum granatorum, dum exhibet divinum servitium hominum virtutibus repletorum, vel dum profert exempla virtutibus sanctorum. Laeva dilecti [Col. 0476A] sub capite Ecclesiae est, quia mysterium incarnationis, et dona quae dat in praesenti, erunt sub capite, id est sub mente ejus, quia per ea sustentata in praesenti contra perturbationes mundanas quiescit, et quodammodo cum ea dormit. Et dextera ejus, id est futura bona et plena ipsius visio amplexabitur eam, quia ita undique circumdabit eam, ut nullus turbo miseriae possit intervenire. Hanc a somno saeculares excitant, dum eam a quiete contemplationis ad exteriora negotia pertrahere tentant; sed Christus per Scripturas eos adjurat, ne hoc lucri causa faciant.

Tropologice fidelis anima in agrum egreditur, in villis commoratur, dum agrestes vel villanos in bonis moribus imitatur, vel dum quisque spiritalis intermisso lectionis et orationis studio, manibus suis [Col. 0476B] laborat, ut habeat unde tribuat necessitatem patienti (Ephes. IV, 28). Mane surgit ad vineas, dum se totam erigit ad imitandas claustralium vitas; claustra etenim sunt spiritales vineae, in quibus sunt pocula vitae. Fidelis quisque flores vineae, fructus florum, flores malorum punicorum videt, dum fidem Ecclesiae, opera fidelium, patientiam martyrum imitari studet. Ibi dat ubera proximis, dum profert doctrinam geminae charitatis. Tunc dabunt mandragorae odorem in portis, quia saeculares jam conversi, qui sine capite fuerunt, dum nullum praelatum habere voluerunt, famam bonae operationis in virtutibus, quae sunt portae vitae, spargunt. Omnia poma nova et vetera servat, dum conversus omnia opera antiquorum et modernorum Patrum ad imitandum [Col. 0476C] sibi congregat. Hunc sibi Christus fratrem facit, dum eum sibi cohaeredem regni elegit. Qui Christus ubera matris, fidelis animae sugit, dum duo Testamenta Ecclesiae matris fidelium fratribus in unum habitantibus spiritaliter exponit. Vel mater alicujus conversi est congregatio spiritalium, cujus ubera sunt regularia instituta, quae Christus sugit, dum quemque conversum regularibus disciplinis instruit. Christum foris invenit, qui opera dilectionis in necessitate proximorum peragit. Hunc intus invenit qui carnis concupiscentias per Christum vincit. Christum deosculatur, qui ei intimo amore conjungitur. Hunc nemo despicit, quia et angelis et hominibus placebit.

[Col. 0476D] Christum quasi per manum apprehendit, et in domum matris suae inducit, dum bona opera in claustrum, domum congregationis matris conversorum inducit. Et in cubiculum genitricis suae eum inducit, id est in intellectum regulae claustralis suae nutricis, dum eum in ea intelligi docet. Ibi scilicet in claustro docetur, quid conversis in coelo promittatur: Ibi dabitur ei poculum ex vino condito, id est doctrina ex Scripturis sapientium composita, et mustum malorum granatorum, id est exempla justorum. Laeva Christi est sub ejus capite, id est bona poenitentis vitae sunt in ejus mente, quae est caput animae: et dextera illius amplexabitur eum, id est virtutes et bona opera in corpore et anima; opera in [Col. 0477A] corpore, virtutes in anima. Sub hac dextera obdormit, dum terrena obliviscitur, et coelestia contemplatur et ne quis eum ab hac quiete retrahat ad saeculi tumultum, a Christo per Scripturas adjuratur.

Anagogice autem Ecclesia hic peregrinans cum Christo in agrum floribus plenum egreditur, dum de hoc mundo migrans paradisum voluptatis cum Christo ingreditur. In villis commoratur, dum in mansionibus sibi a Deo praeparatis recipitur. Mane surgit ad vineas, dum in die judicii se erigit ad supernas Ecclesias. Totum quippe tempus hujus saeculi, est quasi nox ad comparationem futuri saeculi. Dies autem judicii est quoddam mane aeterni diei, qui melior est super millia annorum.

Vel vita cujusque hominis est quasi nox, mane [Col. 0477B] autem vita futura. In quo mane quisque fidelis surgit ad vineas, dum post mortem pervenit ad coelestes Ecclesias. Ibi videt flores vineae et florum fructus, et flores malorum punicorum, id est praemia fidelium, et denarium qui dabitur bene operantibus, et mercedem quae recompensabitur martyribus. Ibi dabit Ecclesia Christo ubera sua, quia doctores utriusque legis repraesentabit in aeterna gloria. Ibi mandragorae in portis dabunt odorem, quia in morte, quae est porta vitae, dabunt viventibus suae vitae opinionem, dum miraculis coruscant in terris, quorum animae vivunt in coelis. Qui mandragorae olim fuerunt, dum diabolum caput omnium malorum amiserunt, et caput omnium justorum Christum induerunt, et nunc ut mandragora multis [Col. 0477C] morbis medicamenta sunt. Ibi omnia poma nova et vetera sponsa dilecto servavit, quia omnia opera sanctorum veteris legis, et omnia opera sanctorum novae legis, Ecclesia coelestis Christo recompensanda repraesentabit. Ibi Christum fratrem suum, scilicet hominem de humano genere natum, in Deo videbit, qui eam sororem videlicet cohaeredem regni fecit. Qui frater ubera Ecclesiae sugit, quia Dominicus homo gaudia coelestis Jerusalem, id est angelorum plenitudinem habet, et suis tribuit. Hunc intus in gloria Patris Ecclesia invenit, quem hic foris in carne vidit. Quem diu optatum deosculatur, dum ejus dulcedini in aeterna pace copulabitur. Hanc amplius nemo despiciet, quia aequalis angelis [Col. 0477D] erit, quae hic opprobrium hominum et despectio superbis fuit. Ibi dilectum diu quaesitum vix tandem aliquando inventum, aeterna dilectione apprehendit, et in domum matris suae, id est in coelestem Jerusalem, quae est domus matris Ecclesiae angelicae inducet, dum cum illo in illam ad aeternas nuptias introibit, et in cubiculum genitricis suae, id est in secretum gloriae humanitatis Christi, quam in paterna gloria videbit. Ibi docebit eam Christus, quod oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 9). Ibi dabit ei poculum de vino condito, et mustum malorum granatorum, id est plenum gaudium et angelorum et hominum; quod erit ut vinum et mustum, quae laetitia sunt epulantium. Vel [Col. 0478A] sponsa dabit dilecto vinum et mistum, quia sanctos veteris et novae legis profert, quibus dabitur plenum gaudium. Ibi erit laeva sponsi sub capite ejus, quia omnem gloriam mundi videbit sub potentia Christi, qui est caput ejus. Et dextera illius amplexabitur eam, quia angelica societas, et sanctorum unanimitas, quae in dextera Christi in judicio erit, illam sibi associabit. In hac dextera ab omni perturbatione requiescet; et nemo eam ab hac quiete excitabit, quia gaudium ejus nemo tollet ab ea. Sunamite in brachio sponsi dormiente, ecce Mandragora, aureo capite adornata, cum magno comitatu sponso adducitur, quae a choro filiarum Jerusalem cum hac laude excipitur.

VERS. 5.---Quae est ista quae ascendit de deserto, [Col. 0478B] deliciis affluens, innixa super dilectum suum? Scilicet fideli Synagoga post persecutionem Antichristi in pace quiescente, multitudo infidelium capite Antichristo ablato, et vero capite Christo recepto, per praedicatores Christo conjungenda ad Ecclesiam ducitur, atque a cunctis fidelibus hoc tripudio laudis excipitur: Quae est ista quae ascendit de deserto? hoc est, quam gloriosa, et quanta laude digna est ista, quae de deserto infidelitatis ascendit per gradus virtutum ad Christum, prius variis mundi deliciis affluens, nunc spiritualibus deliciis Scripturae, vel operibus justorum affluens, non in se confidens, sed innixa super dilectum suum, id est spem totam in eo ponens, a quo solo est omnis salus, ut scribitur: [Col. 0478C] Non est aliud nomen datum sub coelo, in quo oporteat salvari (Act. IV, 12). Similitudo est ab illo populo qui eductus de Aegypto, de illo deserto per Jesum Nave ad terram repromissionis ascendit, deliciis legalium observationum et tabernaculi mysteriorum affluens, innixus super Moysen dilectum suum. Et significat populum qui de infidelitate ad Ecclesiam, et mundo ad aeternam gloriam per Jesum Christum ascendit, deliciis Scripturarum affluens, in solo duce suo Christo confidens. Nona sponsa ad regem ingressa his verbis ab eo est suscepta. Sequitur:

Sub arbore malo suscitavi te. Quasi diceret: Bene quidem fecisti, quod ad me venisti, quia te mortuam suscitavi, me caput tibi imposui. Quod autem [Col. 0478D] dicit, sub arbore malo suscitavi te, ad totum genus humanum respicit, quod sub arbore praevaricationis mortuum, sub arbore crucis per Christum est suscitatum. Ibi scilicet sub arbore maledictionis corrupta est mater tua, ibi violata est genitrix tua. Mater humani generis humana natura, quae ante peccatum erat incorruptibilis, impassibilis, immortalis, per fallaciam autem diaboli corrupta, facta est passibilis et mortalis.

Porro genitrix ejus erat Eva mater omnium, quae erat ante peccatum inviolata, quia nec concupiscentia, nec sordibus polluta; quae serpentina suasione violata, mox concupiscentiae et sordibus et doloribus est subacta; sed Christus corruptae matri incorruptionem reddidit, dum humanam naturam in sui [Col. 0479A] persona incorruptibilem resurgens a morte fecit. Genitricem violatam reparavit, dum Virginem, genitricem suam, inviolatam servavit. Dicit ergo: Sub arbore malo suscitavi te, quasi universitati humani generis dicat: Sub arbore crucis te morte mea suscitavi de morte perpetua, quae mortua eras sub arbore maledictionis, ubi corrupta est a diabolo mater tua, humana natura, quando ornatum suum, scilicet obedientiam abjecit, cum de interdicto pomo comedit; et ideo damnata, quia mox incorruptionis et immortalitatis honorem amisit. Et ibi violata est a serpente genitrix tua Eva, quando de paradiso pulsa honestatem perdidit concipiendi, et dolorem invenit pariendi. Et quia te de morte ad vitam suscitavi.

[Col. 0479B] VERS. 6, 7.---Pone me ut signaculum super cor tuum. Hoc est: Ita imaginem mei, tui amici, imprime memoriae tuae, sicut signaculum cerae imprimitur, ut imago exprimatur, ut me ita diligas sicut ego te dilexi, qui pro te animam meam posui. Et pone me ut signaculum super brachium tuum. Hoc est, exemplum mei super operationem tuam, ut ita opereris, sicut ego, qui inimicos dilexi, et pro impiis mortuus sum. Per signaculum quippe imago, per cor memoria, per brachium accipitur operatio. Antiqui in annulis vel in armillis lapillos sculptos portabant, quibus litteras amicis missas signabant, inde similitudo ista trahitur. Sigillo est imago insculpta, quae cerae impressae imaginem reddit. Sigillum est Christi humanitas, cui imago insculpta est [Col. 0479C] Christi divinitas, cera vero humana anima, ad imaginem Dei formata. Christus quippe, ut scribitur, est imago Dei invisibilis (Col. I, 15), quia Patri aequalis. Quam imaginem Deus homini impressit, quando interiorem hominem ad imaginem et similitudinem Dei creavit. In imagine Trinitas, in similitudine notatur aequalitas, imaginem Christi in corde suo format qui eum Patri aequalem cogitat. Huic suam imaginem imprimit, qui humanam naturam deitati unitam credit. Signaculum Christi super brachium suum ponit, qui exemplum operationis Christi sibi ad imitandum proponit, et in sanctitate et justitia vivendo ad similitudinem Dei se componit. Et quae sunt opera Christi, quae sponsae sunt imitanda, scilicet quod inimicos in tantum dilexit, [Col. 0479D] ut pro impiis moreretur. Et hoc ideo, qui fortis est ut mors dilectio, dura sicut infernus aemulatio, quod est dicere: Sicut mors omnes fortes vincit, et ideo fortior omnibus existit, ita dilectio fortior est omnibus, quae me fortissimum vicit, et me causa tui ad mortem coegit. Et sicut infernus durior est omnibus duris, et ideo infrangibilis; ita aemulatio, id est invidia mea, est insuperabilis, qua invidebam diabolo quod te sponsam meam possedit, et crudeli morte affecit, quia intantum te dilexi, quod te morte mea redemi. Et ideo justum est ut me intantum diligas, ut me imitando, mortem pro me subeas. Et si dilectionem habueris, pro me mortem subire poteris, quia lampades ejus, charitatis lampades sunt [Col. 0480A] ignis atque flammarum. Lampades sunt vasa lucis, et intelliguntur spirituales vasa charitatis; qui intus ardent dilectione, foris lucent operatione. Lampades ignis sunt, qui sibi ardent, lampades flammarum, quia proximis lucent. Tales tormenta et mortem carnis contemnunt, quia aeternam vitam diligunt. Aquae multae non potuerunt exstinguere charitatem, nec flumina obruent eam. Hoc est, nec blanditiae, nec minae, nec persecutiones, nec terrores vincunt amantem quin impleat meam voluntatem. Is quippe diligit me, ideo sermonem meum servabit: Hoc est, meum praeceptum ut diligatis invicem, sicut dilexi vos (Joan. XV, 12). Similitudo est de magno incendio, quod nec pluviae, nec flumina possunt exstinguere. Per aquas blanditiae, per flumina accipiuntur [Col. 0480B] tentationes, quae non possunt de bono ad malum flectere spiritales. Dilectio est pretiosior omnibus rebus, quia.

VERS. 7.---Si dederit homo omnem substantiam domus suae pro dilectione, quasi nihil despiciet eam. Hoc est: Si quis ratione utens omnem substantiam suam dederit in cibos pauperum, et seipsum tradiderit ad martyrium absque dilectione, ut mereatur Deum, qui est dilectio, habere, quasi nihil dederit; despiciet enim omnia quae dedit, nisi ipsam dilectionem habuerit. Hoc totum ideo dicitur, ut si sponsa velit sponso conjungi, quam maxime eum in dilectione imitetur, quia qui diligit in Deo manet (Joan. IV, 16), et qui non diligit, in morte manet (Joan. III, 14). Haec quasi historice sunt ascripta mandragorae, [Col. 0480C] possunt etiam allegorice adaptari Synagogae conversae. Postquam Sunamitis de somno evigilavit, multis sibi adjunctis, regio cultu ad regem venit: cui innixa ad thronum regni ascendit, quam chorus filiarum Jerusalem hac laude excepit:

Quae est ista quae ascendit de deserto diliciis affluens, innixa super dilectum suum? Scilicet Ecclesiae gentium admirantes Synagogam nuper conversam, in tantum culmen virtutum ascendisse, et undique infideles sibi praedicando et operando attrahere, in laudem ejus erumpunt, dicentes: Quae est ista, id est quam laudabilis est ista, quae ascendit de virtute in virtutem ad Christum, de populo in caecitate perfidiae, de deserto deliciis Scripturarum et virtutum affluens, innixa super dilectum suum, [Col. 0480D] id est stabilita super Christum nunc dilectum suum. Vel, super dilectum meum, cum ipsa esset excaecata, nunc quoque dilectum suum factum, postquam ab eo ut luna a sole est illuminata.

Notandum quod ista laus, Quae est ista, nunc tertio est posita. Primo quippe in laude Ecclesiae gentium ponitur. Secundo laudi Ecclesiae poenitentium ascribitur. Tertio Ecclesiae de Judaeis et gentibus convertendae assignatur, quia omnes in eadem fide Trinitatis collaudantur.

Aliter quia omnis multitudo fidelium a primo Abel usque ad ultimum electum una Ecclesia dicitur, quae tribus temporibus mundi in fidem Trinitatis colligitur, scilicet ante legem sub patriarchis, in [Col. 0481A] lege sub prophetis, in Evangelio sub apostolis. Hae quoque tres laudes possunt referri ad tres Ecclesiae distinctiones. Prima, ad illam, quae sub patriarchis ascendit ad fidem Trinitatis; secunda, ad illam quae sub prophetis ascendit ad fidem Trinitatis; tertia, ad illam quae sub apostolis et eorum successoribus usque ad finem mundi ascendit ad fidem Trinitatis.

Sunamitem autem in solio regali sedentem rex alloquitur, dicens:

Sub arbore malo suscitavi te. Per hoc datur intelligi, quod sub arbore dormierit, et eam ibi excitaverit. In malo notantur tria, scilicet fructus, odor, umbra. Arbor mali, est crux Christi, cujus fructus est Christus, qui est odor suavitatis, et refrigerium [Col. 0481B] ab aestu vitiorum ad vitam itinerantium. Sunamitis sub arbore dormivit, quando Synagoga de arbore praevaricationis mortua jacuit. Hanc Christus sub arbore mali ad vitam suscitavit, quando in cruce, quae erat lignum vitae, pro ea mortem subivit. Dicit ergo: Sub arbore malo suscitavi te, quasi conversae Synagogae dicat: Merito diligendus sum a te, quia prior dilexi te, et morte mea redemi te in cruce. Ibi corrupta est mater tua, scilicet sub cruce Synagoga in inferno damnata, quae clamavit dicens: Sanguis ejus super nos, et super filios nostros (Matth. XXVII, 25). Ibi violata est genitrix tua, videlicet lex nutrix tua praevaricata est, quae dicit: Innocentem et justum ne interficias (Dan. XIII, 53). Vel genitrix est violata, quando lex de littera est ad spiritum [Col. 0481C] mutata. Vel genitrix, videlicet Judaica gens est violata, quando ob vindictam crucis a Tito et Vespasiano est captivata. Et quia te ab hoc malo eripui, et mihi sponsam assumpsi: Pone me ut signaculum super cor tuum, id est imaginem meam imprime memoriae tuae, ut sigillum cerae, ut diligas me sicut dilexi te. Et pone me ut signaculum super brachium tuum, id est exemplar meae operationis imprime tuae operationi, ut sicut ego per multa tormenta mortuus sum amore tui, ita tu per varia tormenta moriaris amore mei. Hoc fecit Ecclesia in martyribus tempore persecutionis. Quia fortis est ut mors dilectio, hoc est, sicut mors omnia vincit, ita dilectio omnia vincit, quae me causa tui ad mortem coegit: Dura ut infernus aemulatio. Aemulatio accipitur [Col. 0481D] in bono et in malo. Dicitur enim imitatio vel indignatio, id est invidia. Aemulari enim est bonos imitari, vel malis indignari, vel melioribus invidere. De bono dicit Apostolus: Aemulamini, id est imitamini, charismata meliora (I Cor. XII, 31). De malo autem: Aemulantur vos non bene (Gal. IV, 17). Et de Joseph scribitur: Aemulabantur eum fratres (Gen. XXXVII, 11), id est invidebant ei. Aemulatio ergo Ecclesiae fuit dura ut infernus; quia sicut infernus est infrangibilis, ita imitatio Ecclesiae, qua imitata est Christi dilectionem vel operationem, fuit insuperabilis. Hoc ideo, quia lampades ejus, lampades ignis atque flammarum, hoc est, habentes charitatem intus ut ignis ardebant, foris lucebant, ut flammae, operatione. [Col. 0482A] Per ignem quippe ardor, per flammas accipitur splendor. Laurentius, Stephanus, et alii eis similes, lampades, id est vasa charitatis, exstiterant, in quibus ignis Spiritus sancti ardebat, et foris flamma operationis lucebat. Aquae multae, id est blanditiae et delectationes mundanae, non potuerunt, in eis, exstinguere charitatem, neque flumina, id est minae et tribulationes, obruent illam, ut eos a veritate avertant; quia neque mors, neque vita, neque aliqua creatura poterit eos separare a charitate Christi (Rom. VIII, 39).

Si dederit homo omnem substantiam domus suae pro dilectione, quasi nihil despiciet eam. Hoc est cum omni substantia mundi non potest dilectio comparari, quia Deus charitas est (I Joan. IV, 16), quae [Col. 0482B] sola morte est mercanda, et sine fine tenenda. Fidelis anima de deserto ascendit, cum malam vitam deserit, et ad spiritalem conversationem per gradus virtutum ascendit. Haec deliciis affluit, cum ferculis Scripturarum deliciose pascitur. Super dilectum est innixa, quia soli amori Christi est insita. Hanc sub arbore mali Christus suscitavit, dum mortuam in peccatis per fidem crucis vivificavit. Ibi corrupta est mater ejus, scilicet in peccato concupiscentiae mortalis facta est humana natura, et ibi violata est genitrix ejus, videlicet propter peccatum passibilis facta est caro Evae. Quam Christus adhuc suscitabit, et incorruptibilem atque impassibilem faciet. Ideo Christum ponit super cor suum ut signaculum, quia ejus doctrinam et vitam in corde ita format, [Col. 0482C] quasi eum semper praesentem videat. Super brachium eum ponit ut signaculum, dum exemplum operum Christi semper inspicit, et ea imitari cupit. In tali homine fortis est ut mors dilectio, quia sicut mors corpus interimit, et insensibile reddit, ita vera dilectio animam concupiscentiis mundi perimit, et ad cuncta terrena desideria insensibilem facit. Et in ea dura est sicut infernus aemulatio, quia sicut infernus duriter quos absorbuerit tenet, ita anima fortiter imitationem virtutum, quam coeperit, tenet, nec propter aliqua dura mundi eam deserit. Haec anima est lampas charitatis, in qua ardet ignis divini amoris, et foris lucet flamma boni operis. In hac anima aquae multae, id est multiplices delectationes carnis, non poterunt extinguere charitatem: [Col. 0482D] neque flumina, id est tentationes, obruent illam, quin semper ardeat et luceat. Haec dilectio talis est: Si dederit homo omnem substantiam domus suae pro dilectione, quasi nihil despiciet eam. Hoc est si omnia mundi relinquat, nihil ei prodest, nisi ipsam charitatem, quae Deus est, habeat.

Videndum autem quid sit dilectio. Dilectio igitur est magna appetitio alicujus rei perfruendae, quam quis habere cupit. Haec dividitur in duo: in dilectionem videlicet Dei et proximi. Dilectio Dei est omnia commoda et incommoda contemnere, causa perfruendi Deo. Haec tribus verbis impletur, ut diligamus Deum ex tota anima, ex tota mente, ex tota virtute, id est ex sensu, ex ratione, ex intellectu. [Col. 0483A] Dilectio proximi est privata commoda postponere, gratia perfruendi amico. Haec per duo praecepta impletur, scilicet: Quod tibi non vis fieri alii ne feceris (Tob. IV, 16), et: Quod vultis ut vobis faciant homines, facite eis similiter (Matth. VII, 11). Nemo vult damnum pati, nemini faciat. Omnis vult sibi in necessitate subveniri, aliis in necessitate subveniat. Hoc totum per illud impletur: Declina a malo, et fac bonum (Psal. XXXVI, 27). Proximo damnum non inferre est a malo declinare, in necessitate proximo subvenire est bonum facere. Ideo lex scripta fuit in duabus tabulis, quia continet in se duo praecepta charitatis. Timor est auctor charitatis. Est autem timor anxietas periclitandi. Qui dividitur in duo, videlicet in servilem et filialem timorem. Servilis [Col. 0483B] timor est malum devitare, ne supplicium luat. Filialis vero est bonum facere, ne offensam Patris incurrat. Servilis timor animam terebrat ut ferrum acutum corium perforat. Timor filialis dilectionem animae inducit, ut animam Deo alliget, sicut seta linum filum inducit, ut corium colliget. Ferrum durum est servilis timor, seta minus dura est filialis timor, linum lene est dilectio. Ferrum et seta exeunt, linum intus permanet, sic charitas timores expellit, et ipsa intus permanet.

Item timor dividitur in duo: est enim timor Dei et timor saeculi. De Dei timore scribitur: Timor Domini sanctus permanens in saeculum saeculi (Psal. XVIII, 10). De timore autem saeculi dicitur: Perfecta charitas foras mittit timorem (I Joan. IV, 18). [Col. 0483C] Timor Dei est veneratio ipsius, qui habet duas species; cum amator Dei timet se vel aliquid de mandatis Dei neglexisse, vel non ad placitum Dei omnia implevisse. Timor autem saeculi habet quatuor species quae sunt: timor vilitatis, timor fragilitatis, timor mundanus, timor servilis vel Judaicus. Timor vilitatis est cum quis malum perpetrat ne aliis vilis appareat, verbi gratia, cum quis homicidium vel adulterium facit, ne homicidis vel adulteris vilis sit. Timor fragilitatis est, cum quis malum, scilicet homicidia, rapinas, vel incendia perpetrat, ne a dominis suis temporalia beneficia perdat.

Timor mundanus est, cum quis malum devitat ne supplicium luat, utpote, cum quis devitat furtum, [Col. 0483D] quia timet suspendium, vel devitat sacrilegium, quia timet crurifragium. Timor servilis vel Judaicus est, cum quis mandata legis facit, ne lege damnetur. Duae species priores impellunt ad malum, duae sequentes retrahunt a malo, quas omnes charitas foras mittit, quae sola dilectione justitiae bonum facit.

Juxta anagogen sponsa de deserto ascendit gloriosa, quando Ecclesia hic peregrinans de deserto mundi ad gaudia coeli migrabit glorificanda. Quam chorus coelestis Jerusalem, scilicet concentus angelorum, hac laude excipiet: Quae est ista, id est quam beata, quae ascendit de mundo ad coelum; et in consortium suum introducet ubi deliciis paradisi affluet, quia de bonis Domini gaudebit, cum ipsum Deum in quem desiderant angeli prospicere, facie [Col. 0484A] ad faciem videbit; ubi concentum angelorum et organa sanctorum audiet, et ipsum odorem suavitatis sentiet; ubi inebriabitur ab ubertate domus Domini, et satiabitur cum apparuerit gloria Domini. Ibi erit super dilectum suum innixa, quia semper in gaudio Domini erit stabilita. Hanc sub arbore mali Christus suscitabit, quia post hanc vitam omne genus humanum ad vitam per victoriam crucis vivificabit, quod per arborem transgressionis mortem subiit. Tunc Ecclesia recipietur in illa gloria, ubi per superbiam corrupta est mater ejus, scilicet dignitas angelica, et ubi genitrix ejus est violata, scilicet numerositas electorum immunita. Quam ipsa reintegrabit, cum incorruptelam possidebit, et numerum electorum implebit. Tunc Christum ut signaculum [Col. 0484B] super cor suum ponet, quia ipsum qui est imago Dei, in seipsam ut imaginem in cera expressam videbit. Hunc ut signaculum super brachium ponet, quia ipsum pro labore operum mercedem accipiet. Ibi fortis est ut mors dilectio, quia sicut mors omnes reprobos traxit ad interitum, ita dilectio Dei omnes electos trahet ad gaudium. Ibi dura est sicut infernus aemulatio, quia sicut infernus omnes aemulatores, id est omnes imitatores diaboli absorbet, ita aula coeli omnes aemulatores, id est imitatores Christi recipiet. Ibi omnes electi lampades charitatis erunt, quando accensis lampadibus obviam sponso et sponsae ibunt. Qui semper ut ignis in amore Dei ardebunt, quando in regno Patris sui ut sol fulgebunt, et sicut hic aquae delectationum, [Col. 0484C] et flumina persecutionum sanctorum charitatem non exstinxerunt, ita praemia charitatis nullum finem habebunt. Domus hominum est hic mundus, si omnis substantia hujus mundi detur, praemio charitatis non comparabitur, quod dilectoribus Christi, qui est charitas dabitur. Cum sponsus dignitatem dilectionis mandragorae ad se venienti commendasset, convertit se ad Sunamitem dicens:

VERS. 8.---Soror nostra parvula est et ubera non habet. Quid faciemus sorori nostrae in die quando alloquenda est? Id est quando nubenda est. Similitudo est a parva puella, quae viro tradita adhuc non habet ubera, id est mamillas, nec est nubilis, et intelligitur Ecclesia post Antichristum creditura in [Col. 0484D] Christum; quae parvula erit in numero fidelium, et ubera scilicet doctores sufficientes non habet, a quibus est interius praeparanda, nondum in thalamum introducenda. Quasi dixisset: Dilectio quam commendavi est magna, sed mandragora nuper conversa soror nostra facta, quia regni cohaeres est parvula in fide, scilicet in religione rudis, et tenera, et ideo ad tantam dilectionem invalida, ut meae dilectionis causa mortem subeat; proinde maxime quia ubera, id est praedicatores non habet, qui eam sufficienter ad hanc dilectionem imbuant. Quid ergo faciemus sorori nostrae in die quando alloquenda est, hoc est, quid fiet de ea in die judicii, quando pro operibus suis est judicanda, vel remuneranda si dilectionem non habuerit? Qui enim dilectionem habet Deum [Col. 0485A] habet, quia Deus est dilectio; qui autem eam non habet, haereditatem in regno Dei non habet.

Aliter, soror nostra, mandragora, parvula est, in numero fidelium, et ubera non habet, id est doctores qui lac doctrinae praebendo numerum ejus adaugeant. Quid ergo fiet in die judicii, quando angelis erit associanda, si numerus electorum non erit impletus? Respondet Sunamitis:

VERS. 9.---Si murus est, aedificemus super eam propugnacula argentea. Quod est dicere: Si parva est faciamus eam magnam, scilicet mittamus artifices qui colligant pretiosos lapides, et faciamus de ea murum; et super eam aedificemus propugnacula argentea, hoc est mittamus praedicatores, tu inspirando, ego operando, qui vivos lapides, id est electos [Col. 0485B] homines docendo in unam fidem colligant, et habitaculum Deo de eis faciant: quibus tales praelatos praeficiamus, qui sunt ut argentum splendentes eloquentia, et subditos a vitiis et haereticis armis virtutum defendentes. Et si ostium est compingamus illud tabulis cedrinis, quod est dicere: Si ubera, id est doctores, non habet, compingamus ligna cedrina, id est congregemus multa sanctorum exempla, quorum opera sunt imputribilia, et vermes, scilicet daemones, fugantia; et de illis faciamus ostium, id est quemdam fidei introitum, per quem multi ad eam ingrediantur, et numerus fidelium in ea multiplicetur. Aliter: Si aliquis perfectus est murus, scilicet ingenio munitus, fortis in virtutibus, aedificemus super eam propugnacula argentea, hoc [Col. 0485C] est, hunc faciamus ei defensorem eloquentia splendentem. Vel aedificemus super eam propugnacula argentea, id est invincibiles sententias, divino eloquio lucidas, quibus eam instruat, et ab hostibus defendat, et si quis imperfectus est ostium, aperiens aliis docendo introitum salutis; illum tabulis cedrinis compingamus, id est immarcescibilia piorum virorum exempla ei proponamus, quibus multos ad conversionem pertrahat, et per ostium fidei in domum Dei, id est in Ecclesiam introducat. In muro tria notantur. De multis fit lapidibus, cives intus munit, hostes exterius repellit; ita Ecclesia de multis fidelibus constat, quos caemento charitatis conglutinat, fide crucis munit eos qui in se habitant, [Col. 0485D] hostes, scilicet paganos et haereticos, communione a se separat. In ostio quoque tria notantur, scilicet introitus, et exitus, et via in medio. Introitus est fides, quo intratur ad Ecclesiam; exitus, perseverantia, quo exitur ad vitam; via in medio, opera in dilectione. Muro facto et ostio compacto, canit sponsa exsultans:

VERS. 10.---Ego murus et ubera mea sicut turris. Quasi dicat: Ego quae fui parvula in numero, facta sum multiplex firmis fidelibus, sicut murus in lapidibus, et ideo digna sum ut super me argentea propugnacula aedificentur, id est tales praelati mihi praeficiantur, qui me splendore suae eloquentiae charitatem a sponso mihi commendatam doceant, et armis Scripturae ab haereticis defendant. Et quae ubera non [Col. 0486A] habui, id est doctores, jam tales habeo, qui sunt alti et firmi in virtutibus, ut turris, per quos possit esse introitus ad viam salutis; et ideo digna sum, ut compingantur tabulis cedrinis, id est ut confirmentur sanctorum exemplis, quibus me instruant opera charitatis. Per tabulas pictura, per cedrum intelligitur imputribilitas, per compactionem concordia; quasi tabulae pictae coram hominibus expanduntur, cum exempla sanctorum eis proponuntur, quae sunt ut cedrus coram Deo imputribilia, et serpentes, id est daemones fugantia, quae compingunt doctores et electos imitationis concordia.

Aliter. Quisque perfectus dicit: Ego sum murus, scilicet contra vitia fortis, et ideo in Ecclesiae aedificio locandus, ut super me aedificentur propugnacula [Col. 0486B] argentea, scilicet sacrae Scripturae verbo Dei splendidae, quibus sim Ecclesiae munimini et decori. Et ubera mea sicut turris, id est doctrina mea est firma, quae facit auditores in modum turrium surgere in altum virtutum.

Nota quod perfectus muro comparatur; ubera illius, id est doctrina, turri assimilatur, quia vita ejus est contra vitia mundi munita; doctrina vero ejus in virtutibus alta. Imperfectis dicit: Ego sum ostium (Joan. X, 9), quia docendo aperio minus doctis vitae introitum, et ideo compingi debeo tabulis cedrinis, id est confirmari sanctorum exemplis. Ego sponsa coepi talis esse, ex quo, subaudis tempore, sum facta coram eo quasi pacem reperiens, hoc est, ex quo tempore cessavit persecutio Antichristi, et mihi reddita [Col. 0486C] est pax Christi, coepi a suis opificibus aedificari murus de vivis lapidibus, et ubera mea coeperunt surgere in virtutibus.

Post mortem namque Antichristi erit maxima pax in mundo; sed brevi tempore ut scribitur: Cum dixerint pax et securitas, tunc repentinus eis veniet interitus (I Thess. V, 3), id est dies judicii, et in illa pace congregabitur Ecclesia in cultum unius Dei. De qua subdit sponsa:

VERS. 11.---Vinea fuit pacifico in ea quae habet populos; tradidit eam custodibus. Quod est dicere: Antichristo auctore discordiae occiso, Christus verus pacificus faciet pacem mundo, et in illa pace faciet sibi vineam, scilicet universalem Ecclesiam, quae [Col. 0486D] profert palmites vino abundantes, id est doctores potum vitae fundentes. Qui vinea erit in ea pace quae habet populos, id est gentes omnes; non sicut illa pax quae fuit sub Salomone in una Judaeorum gente. Et hanc vineam tradet custodibus, id est praelatis custodiendam et regendam. Hoc ideo dicitur; quia dubitatur utrum Ecclesia illo tempore aliquibus praelatis regatur, cum dies judicii imminere credatur. Sed sciendum est quia Ecclesia illis diebus erit in suis officiis et ordinibus sicut hodie; dicente Domino, sicut in diebus Noe plantabant, arabant, et caetera opera faciebant, usque dum venit diluvium; ita in diebus Filii hominis (Luc. XVII, 26), id est ante diem judicii arabunt, plantabunt et caetera opera facient, usque dum venerit incendium. Ideo autem [Col. 0487A] praeteritum fuit, et tradidit pro futuro, posuit, ut certitudinem ostendat, quod ita est a Deo dispositum, quasi jam sit transactum. Qualem autem fructum illa vinea proferat, subjungit:

Vir affert pro fructu ejus mille argenteos. Hoc est quilibet relinquet omnia hujus mundi, quae possidet, et dabit ea pauperibus, ut percipiat praemium promissum in hac vinea laborantibus. Omnis enim, qui in hac vinea usque ad noctem, id est usque ad finem vitae laboraverit, denarium, id est Christum, qui est summum bonum, in praemio habebit. Fructus quippe hujus vineae, est regnum coeleste. Per millenarium autem intelligitur perfectio. Hi autem dicuntur perfecti, qui omnia mundi relinquunt, dicente Domino: Si vis perfectus esse, vende omnia quae [Col. 0487B] habes, et da pauperibus (Matth. XIX, 21). Per argentum quod est in pretio, intelligitur hujus mundi substantia, quae hominibus videtur pretiosa. Mille ergo argenteos affert pro fructu vineae, qui omnia hujus mundi relinquit, et dat indigentibus propter regnum coeleste. Aliter, vir affert pro fructu ejus mille argenteos, scilicet Christus ex Patre Deus, et nobis factus vir, affert pro labore hujus vineae plenum gaudium. Per mille quippe plenitudo gaudii, per argentum accipitur praemium operis. Mille argentei sunt quatuor librae, et comprehensi sunt omnes electi hoc numero. Omnes electi quippe qui per quatuor Evangelia, de quatuor partibus mundi ad opus hujus vineae vocati, usque in finem in ea laborabunt, et plenum gaudium in praemio percipiunt. [Col. 0487C] Operarii hujus vineae, pondere diei et aestus fatigati, et ab adversariis multis malis vexati, dicunt patrifamilias: Vineam suam de custodia sua emisit, quam custodibus commisit, ideo non eripit nos de tribulatione, quos videt tantopere causa sui laborare. Respondet paterfamilias:

VERS. 12.---Vinea mea coram me est. Hoc est, in custodia mea est. Ego video operantes. Ego video custodientes. Ego video tribulantes. Ego video otiantes. Et reddo unicuique mercedem secundum suum laborem. Nam mille tui pacifici, et ducenti his qui custodiunt fructus ejus. Hoc est mille argentei dabuntur operariis, et ducenti custodibus. O vinea, mille argentei erunt tui pacifici, id est, pacem tibi [Col. 0487D] apud Deum impetrantes, et ducenti argentei erunt pacifici his qui custodiunt fructus ejus, hoc est, erunt impetrantes pacem vineae custodibus. Duodecies centum sunt mille ducenti. Innuit hic numerus, quod hi qui exemplo duodecim apostolorum omnia reliquerunt, et in hac vinea secundum doctrinam eorum laboraverunt, hic centuplum accipiunt, et in futuro mille argenteos, id est plenum gaudium habebunt. Custodes autem vineae, id est praelati Ecclesiae ducentos argenteos, id est duplex praemium in corpore et anima reportabunt, quando minores ut stellae, majores ut luna, docti autem ut splendor firmamenti, id est ut sol fulgebunt.

Notandum quod saepius in hoc Cantico nuptiali a principio libri usque in finem vineae et botri introducuntur, [Col. 0488A] et Ecclesia universalis et electi in ea innuuntur, cujus vitis est Christus, palmites apostoli et omnes electi, vinum doctrina eorum, quae laetificat corda fidelium. Haec quae dicta sunt de mandragora, possunt etiam intelligi de Sunamite, de qua conqueritur regina austri filia Pharaonis, scilicet Ecclesia gentium, per doctores primitivae Ecclesiae, ita dicens:

Soror nostra, Sunamitis, videlicet Synagoga noviter conversa, parvula est, sub Elia et Enoch in numero conversorum, et ubera, id est doctores sufficientes, et ubera legis, et prophetarum sibi spiritaliter exponentes, non habet. Quid ergo faciemus sorori nostrae in die quando alloquenda est, Hoc est quid fiet de ea in tempore persecutionis Antichristi, [Col. 0488B] quando de fide tentanda est? Quid respondebit adversariis de fide se interrogantibus? Respondet per Scripturas primitiva Ecclesia, scilicet Epistolas Petri et Pauli et aliorum. Si murus est, aedificemus super eam propugnacula argentea. Hoc est, si velit firma esse in fide, et constans in passione, ut murus contra hostes in obsidione, componamus ei tales scripturas, quibus se ab adversariis defendat, et copiose capitosis respondeat, et haereticis fortiter resistat.

Si autem est ostium, compingamus tabulis cedrinis. Hoc est, si velit verbo et exemplo esse aliis introitus ad vitam, proponamus ei multa exempla antiquorum sanctorum, quibus sufficienter introducendos ad fidem instruat. Synagoga igitur, Scripturis [Col. 0488C] aedificata, exemplis justorum compacta, exclamat laetabunda: Ego murus, id est firma in fide et fortis in passione; Et ubera mea sicut turris, id est doctores mei sunt alti in virtutibus et hostibus terribiles. Vel doctrina mea est inexpugnabilis. Ex quo facta sum coram eo quasi pacem reperiens, id est ex quo tempore fidem Christi recepi, et ejus gratiam promerui.

Judaea pacem cum Christo et hominibus non habuit, postquam infelix clamabat: Sanguis ejus super nos et super filios nostros (Matth. XXVII, 25). Per totum quippe orbem dispersa omnibus gentibus sub tributo servit, et omnis populus sanguinem Christi de manu ejus requirit. Sed postquam ad Christum [Col. 0488D] conversa fuerit pacem cum omnibus gentibus habebit. Quasi coram eo pacem reperit, cum Ecclesiae communionem promeruit, quam tunc plenam habebit, quando angelis associata cum principe pacis gaudebit. De qua Synagoga subditur:

Vinea fuit pacifico in ea, quae habet populos: tradidit eam custodibus. Vir affert pro fructu ejus mille argenteos. Scilicet Judaea fuit sub Salomone in maxima pace, et habuit multos populos sub tributo, quae ut fertilis vinea de Aegypto translata, et in terram repromissionis plantata, nobis propagines, scilicet prophetas protulit, de quibus potus Scripturarum sicut de uvis fluxit. Hanc tradidit rex custodibus custodiendam, quando eam distribuit principibus regendam; pro cujus fructu vir mille argenteos attulit, [Col. 0489A] quando Ptolomaeus, rex Aegypti in Scripturis studiosus, copiosam pecuniam pontifici Judaeorum transmisit, eo quod sibi sacram Scripturam per LXX interpretes misit.

Haec vinea postmodum in amaritudinem conversa non uvas, sed labruscas attulit, quando contra legem justum et innocentem Christum veram vitae vitem, occidit, et palmites ejus apostolos, fructum vitae ferentes, a se expulit. Ideo vindemiabant eam omnes qui praetergressi sunt vias, quando Romani, et omnes gentes in circuitu vastabant eam.

Haec vinea iterum praedicatione Eliae et Enoch exculta, erit vero pacifico scilicet Christo vinea in ea pace, vel in ea vinea quae habet populos, id est in catholica Ecclesia, quae continet omnes populos. Quam [Col. 0489B] tradet custodibus, videlicet fidei doctoribus, sub quorum custodia proferet pretiosum fructum, scilicet gloriosum sanguinem martyrum. Pro quo fructu vir affert mille argenteos, scilicet Christus ex ea vir factus, dabit ei pro labore aeternae vitae praemium, quod notatur per millenarium. Unde subjungitur:

Vinea mea coram me est. Videlicet Synagoga, prius propter perfidiam non mea, sed a regno Dei aliena, nunc propter fidem mea, coram me est, bona operando, et alios docendo, ut remunerem in ea laborantes, et eam custodientes, et puniam eam vastantes. Nunc convertit se ad vineam, dicens: Mille tui pacifici, et ducenti his qui custodiunt fructus ejus. Quasi dicat, o Synagoga ad me conversa, ne timeas; [Col. 0489C] jam enim coram me reperisti pacem, quia mille erunt tui pacifici, id est omnes perfecti rogant Christi pacem fieri, et ducenti pacifici, id est omnes perfecti veteris et novae legis, rogant pacem his qui custodiunt fructus ejus. Cum praemiserit mille tui pacifici, quaeritur quare subintulerit fructus ejus, et non fructus tuos. Quia nimirum verba dirigit ad eos qui extra vineam sunt ut festinent per fidem eam ingredi, et per dilectionem in ea operari, ut pro tali fructu mereantur remunerari. Tropologice intelligitur hoc totum de fideli anima, de saeculo ad specialem vitam conversa, de qua dicit vox praelatorum.

Soror nostra parvula est et ubera non habet. [Col. 0489D] Quid faciemus sorori nostrae in die quando alloquenda est?

Quasi dicat, anima fratris nostri nuper conversi, quae nostra soror est, in professione parvula, id est rudis et inscia est in conversatione, et ubera, id est doctrinam reginae sufficienter non habet. Quid ergo fiet de ea, in die tentationis, quando a pristinis vitiis, id est a daemonibus tentanda est? Diabolus enim multo acrius tentat ad religionem conversos, quam fluctibus saeculi immersos. Anima parvula est, antequam crescat per incrementa virtutum, et ideo ubera praedicationis non habet, quae infirmis auditoribus praebet. Adulta autem est quando verbo Dei copulata, sancto Spiritu repleta, per praedicationis mysterium in filiorum conceptione fetatur quos exhortando [Col. 0490A] parturit, convertendo parit. Respondet vox spiritu consimili plenorum: Si illa anima murus est, id est si velit esse stabiliter in congregatione, aedificemus super eam propugnacula argentea, hoc est, instruamus eam sententiis eloquentia lucidis, quibus se a tentationibus muniat, et alios se a vitiis abstinere doceat. Et si est ostium, aliis verbo et exemplo ad conversionem, compingamus illud tabulis cedrinis, id est ornemus illud multis Patrum exemplis, ut multis pateat introitus per illud ad vitam. Anima, doctrinis praelatorum ut lapidibus opificum aedificata et exemplis Patrum ornata, clamat saecularibus: Vos, qui in saeculi negotiis laboratis, meo exemplo, quasi per ostium ad spiritualis vitae requiem intrate, quia ego prius vobis similis in peccatis labilis, facta sum [Col. 0490B] ut murus, in spiritualibus stabilis, et ubera mea, id est doctrina vitae meae ut turris inexpugnabilis. Ex quo facta sum coram eo quasi pacem reperiens, id est ex quo me de tumultu saeculi ad quietem claustralem contuli; quasi enim in fremitu bellorum desudat, qui inter adversa mundi et carnis illecebras laborat; sed quasi pacem coram Deo reperit, dum in spirituali vita requiescit, quam pacem plenam habebit, quando nullam pugnam inter carnem et spiritum sentiens, in aeterna pace gaudebit. Quod autem subditur: vinea fuit pacifica, intelligitur quaevis justorum congregatio, in qua palmites sunt viri spirituales: vinum vero suavis doctrina: et haec habet populos, scilicet multos ad religionem conversos. Hanc tradidit verus pacificus Christus custodibus ad [Col. 0490C] colendam, scilicet praelatis spiritualibus, ut Augustino, Benedicto ad erudiendam. Pro fructu ejus affert vir mille argenteos, quando quisque relinquit omnia quae sunt mundi, et claustrum intrat, ut centuplum recipiat, et vitam aeternam possideat. Vel pro fructu ejus affert mille argenteos, quando Christus huic in bono perseveravit usque in finem, vitam aeternam dabit. Unde subditur: vinea mea coram me est, hoc est claustralis vita quae causa mei fit in praesentia mea est, ut remunerem omnes in ea laborantes pro me, et damnem in ea prave viventes. Et, o tu anima, quae pacem reperisti coram me, quando de saeculo conversa es ad me; adhuc plenam pacem habebis, quando me in aeterna pace videbis: quia mille erunt [Col. 0490D] tui pacifici, id est omnes perfecti pacificabunt me tibi, et ducenti pacifici erunt his qui custodiunt fructus ejus vineae, id est omnes perfecti in activa vita et contemplativa pacificabunt hos apud me, qui spiritualis vitae instituta custodiunt. Sicut enim mille, ita centum perfectionem vel plenitudinem praemii significat; et ducenti quantum duo millia. Juxta anagogen est haec vox Ecclesiae jam in coelo regnantis, ad angelicam turbam de Ecclesia peregrinante conquerentis.

Soror nostra parvula est, id est Ecclesia adhuc peregrinans nostra cohaeres futura adhuc in numero electorum imperfecta est, et ubera non habet, id est plures doctores qui eam ad perfectionem instruant. Quid faciemus sorori nostrae in die quando alloquenda [Col. 0491A] est, hoc est, quid fiet de imperfectis in die judicii, quando a judice juste judicandi sunt? Multi non sunt, qui non solum omnia ut perfecti reliquerunt, sed nec peccata sua eleemosynis pauperum redemerunt, et ideo damnati erunt. Respondet vox angelica: Si est constructa per opifices ut murus de vivis lapidibus, aedificemus exhortando super eam bona opera, ut sint eis in die judicii propugnacula ut argentum splendida, quando sinistris dicetur: Discedite operarii iniquitatis, nescio vos (Luc. XIII, 27), et si est praedicando aperta, ut ostium, ut sit fidelibus introitus per eam ad vitam, compingamus eam tabulis cedrinis, id est admonendo constipemus eam spiritualibus filiis qui numerum electorum impleant, et de nostra societate congaudeant. Ecclesia ergo videns se de vivis [Col. 0491B] lapidibus ut murum in habitaculum Dei aedificari, et turrim angelicam coelestis Jerusalem per se reparari, canit exsultans:

Ego murus, et ubera mea sicut turris. Quasi dicat: Ego sum constructa per opificem Christum de electis hominibus, ut murus de lapidibus in ambitum Jerusalem coelestis, ut murus in circuitum civitatis. Et ubera mea, id est doctores qui mihi lac doctrinae praebent sicut turris in Jerusalem erecti sunt per angelos qui inde ceciderunt, et ita coepi aedificari ut civitas per doctos opifices apostolos, et illorum successores, ex illo tempore, ex quo facta sum coram eo quasi pacem reperiens, humanum genus pacem cum Deo et angelis non habuit, postquam in paradiso mandatum Dei per primum parentem praeteriit. Sed [Col. 0491C] quasi pacem cum Deo reperit, dum in Christum, qui est pax vera, credidit. Hanc pacem chorus angelicus hominibus bonae voluntatis cecinit, quando Princeps pacis, Christus, de aula coeli in carcerem mundi venit; hanc suis hinc discedens reliquit dicens: Pacem meam do vobis, pacem meam relinquo vobis (Joan. XIV, 27). Hanc pacem, devicta morte, destructo bellorum auctore diabolo, attulit filiis pacis, id est pacificis dicens: Pax vobis (Joan. XX, 19). Hac pace optavit se super Ecclesias gentium Deo pacificari, dicens: Osculetur me osculo oris sui, id est per Christum reddat mihi pacem quam amisi. Hanc pacem nunc habet in se spe, postea habebit in re; quando ipsam pacem facie ad faciem videbit, et omnes fines [Col. 0491D] Jerusalem in pace possidebit. Haec Ecclesia fuit vinea vero pacifico Christo, in ea pace, quae habet populos, subaudis Christianos, vel quae habet parvulos, id est humiles; in qua ipse fuit vitis vera, vinum Evangelica doctrina. Hanc tradidit custodibus, scilicet apostolis et aliis praelatis ad propagandam et dilatandam, sub quibus nobilem fructum protulit, scilicet martyres, confessores, virgines, et alios fideles. Pro quo fructu vir Christus affert mille argenteos, scilicet omnibus hujus vineae operariis praemii denarium quod est plenum gaudium. Unde subditur: Vinea mea coram me est, scilicet Ecclesia mea in hac vita, vinea, per me patremfamilias plantata et per apostolos per orbem propagata, semper erit in coelis coram me, videns gloriam meam, et Patris, et [Col. 0492A] Spiritus sancti praesentiam. Et ibi o vinea erunt mille tui pacifici, hoc est, omnes angeli, et sancti, o Ecclesia, per me pacem tecum habebunt. Et ducenti his qui custodiunt fructus ejus, hoc est, omnes qui huic vineae bene praefuerint, pacem corporis et animae in aeternum habebunt. Hucusque rex cum regina austri et filia Pharaonis in horto nucum mansit, ubi Sunamitem et Mandragoram in gratiam recepit, quae nunc ad summam reginam dicit:

VERS. 13.---Quae habitas in hortis, amici auscultant, fac me audire vocem tuam. Quasi dicat: O Regina reginarum, quae cum reginis et filiabus Jerusalem habitas, hic mecum in hortis jam te regali ornatu ornavi, jam omnes gentes in tuum dominium congregavi, fac me nunc audire vocem tuam, id est [Col. 0492B] petitionem tuam. Quid amplius petas? Amici, id est principes mei auscultant quid amplius velis, et quid a me exigas? Respondet regina: Haec est petitio mea, ut hinc recedas, et me tecum ducas, hoc aequipollenter dicit:

VERS. 14.---Fuge, dilecte mi, et assimilare capreae hinnuloque cervorum super montes aromatum. Quod est dicere: Recede de loco isto, et revertere ad Libanum qui est mons aromatum, ubi est regale palatium, in quod me duc tecum. Et sicut caprea salubres herbas eligit a noxiis, ita segrega me ab hostibus meis; et aggrega mihi omnes electos et amicos meos in nuptiis mihi praeparatis. Et sicut hinnulus velociter currit de aestu numbram, ita velociter perduc me in regiam aulam. Scilicet Ecclesia, de omnibus [Col. 0492C] gentibus congregata ad Christum, et ab eo omnibus virtutibus adornata, orat, ut eam aliquando de valle lacrymarum ducat in montem coelorum, in coeleste palatium, ubi ab hostibus suis segregata, cum amicis suis exsultet in perenni gloria. Notandum quod quatuor horti in hoc libro ponuntur, scilicet hortus conclusus, hortus pomorum, hortus aromatum, hortus nucum. Hortus conclusus fuit virgo Maria, mater Dei incorrupta, in quem hortum sponsus Christus descendit quando in clausum Virginis uterum venit. Hortus pomorum fuit gens Judaeorum, qui dulcia poma protulit, dum in primitiva Ecclesia multitudinem credentium edidit; quae cor unum et animam unam habuit. In quo horto myrrham messuit, [Col. 0492D] dum amaritudinem passionis in Judaea sustinuit. Hortus aromatum fuit Ecclesia gentium, in qua fuit collectio sanctorum; in quem sponsus descendit, dum per praedicationem apostolorum in gentilitatem venit. Hortus nucum est Synagoga adhuc convertenda, in quo sunt multi amara carnis exterius sustinentes, interius dulcedinem virtutum habentes; in quem sponsus descendet, cum per praedicationem Eliae et Enoch Synanogam visitabit. In his hortis Ecclesia habitat, quia pro diversis temporibus diversos status mutat. Alia Translatio habet in portis, et intelliguntur virtutes, vel apostolicae Scripturae, quae portae vitae, in quibus Ecclesia habitat, dum per apostolicas Scripturas se virtutibus ornat. Dicit ergo Sponsus Ecclesiae:

[Col. 0493A] Quae habitas in hortis, fac me audire vocem tuam. Ac si Christus dicat Ecclesiae perfectorum: Quae per instituta religionis habitas in Ecclesiis, in quibus profers germina virtutum, et flores sanctorum, fac me audire vocem tuam, hoc est fac talem praedicationem tuam in perfectis, quae digna sit ut ego eam, audiam: quia amici, id est angeli per me facti, tui amici, et tui pacifici auscultant, ut eam ad me remunerandam perferant. Vel fac me audire vocem tuam, id est petitionem tuam, quia angeli amici tui auscultant, ut eam ad me implendam perferant. Vel fac me audire vocem tuam, id est petitionem tuam, quia angeli etc. Similitudo est inde, ubi amici sponsi auscultant, quid sponsa petat, ut ejus petitionem a sponso obtineat. Deum facit audire vocem suam, qui [Col. 0493B] non lucri causa, sed tantum pro Deo de aeterna vita proximis praedicat. Vel Deum facit audire vocem suam, qui non terrena sed aeterna a Deo postulat. Porro tota praedicatio vel oratio Ecclesiae est, ut fiat inter bonos et malos separatio, ut boni quiete, quam amant, fruantur, et mali ut ad eos convertantur, aut ab eis discernantur. Unde sequitur:

Fuge dilecte mi. Id est transi a paleis, et subtrahe me inimicis. Sicut ille qui fugit, et abscondit se ab eis. Et assimilare capreae, discernendo bonos a malis, sicut caprea discernit bonas herbas a malis, et assimilare hinnulo, discernens incestos, et requiescens in castis, sicut hinnulus aestum declinans in umbra requiescit. Tu dico, qui es hinnulus servorum, id est filius patriarcharum, qui transilierunt [Col. 0493C] spineta peccatorum, et esto in granis, scilicet in nobis, qui sumus montes aromatum, id est alti in virtutibus et per bona opera redolentes. Vel tu qui es hinnulus cervorum, in humana carne de patriarchis assumpta, esto super montes aromatum, videlicet super choros angelorum, associans eis multitudinem hominum; hinnulum cervorum posuit ad distinctionem hinnuli capreae, qui alta petit, ille vero velociter currit. Universitas regni coelestis est in hoc versu comprehensa. Per dilectum quippe Christus, per fugam transitus de mundo ad vitam, per capream Ecclesia, per hinnulum cervorum populus sanctorum, per montes aromatum ordines angelorum intelliguntur: qui omnes in nuptiis Agni congregabuntur, [Col. 0493D] quando Ecclesia a malis separabitur, et in coelesti Jerusalem gloria et honore coronata, in solio regni pro aemula sua, scilicet angelica natura damnata, regina locabitur, et sponso suo Verbo Dei in carne sibi unito in gloria quoque copulabitur. Tropologice quaelibet fidelis anima in hortis habitat, qua viriditate spei et bonorum operum est repleta. Sicca quippe est spes hujus mundi, quia omnia, quae hic amantur cum festinatione arescunt. Quae ergo in hortis habitat, oportet ut sponso vocem suam audire faciat, id est in tantum donum praedicationis emittat, in quantum illo delectatur quem desiderat, quia amici, videlicet omnes electi auscultant, qui ut coelestem patriam revisant, verba vitae audire desiderant, huic dilectus fugit, quia qui ex carne comprehensibilis [Col. 0494A] factus est, ex divinitate intelligentiam nostri sensus excedit. Capreae et hinnulo assimilantur, qui ascendunt in montes aromatum; quia in illos per gratiam ascendit et requiescit, qui sunt semper in odore virtutum. Juxta anagogen amica in hortis habitat quando Ecclesia in paradiso tripudiat. Vel in portis habitat, dum per apostolos qui sunt portae vitae nationes judicat. Ipsa etiam dies judicii dicitur, ut ibi: Non confundetur, cum loquetur inimicis in porta (Psal. CXXVI, 5), scilicet Ecclesia in die judicii non confundetur cum inimicis suis paganis, Judaeis, haereticis loquetur insultans eis, quod hic eam confuderunt, et ideo confusi sunt. Illa dies est porta vitae; quia justi per eam intrabunt in vitam aeternam. Et etiam porta mortis, quia impii per eam ibunt in [Col. 0494B] supplicium aeternum. In illa porta facit Ecclesia sponsum audire vocem suam, dicens: Domine si inveni gratiam in conspectu tuo, ostende mihi temetipsum, ut videam faciem tuam, in quam angeli desiderant prospicere. Et tunc ipsa vocem sponsi audiet, cum ipsam super omnia bona sua constituet dicens: Intra in gaudium Domini tui (Matth. XXV, 21). Sequitur vox sponsae, quam sponsus vult audire: Fuge, dilecte mi, et assimilare capreae hinnuloque cervorum super montes aromatum. Dilectus a malis fugit, cum sponsam suam de aerumnis mundi ad gaudia coeli ducit. Capreae similis erit, cum electos a reprobis ut grana a paleis eligit. Hinnulo similis erit, cum in sanctis ut hinnulus in umbra requiescit. Tunc vero super montes erit aromatum, quando regnabit [Col. 0494C] super altitudinem angelorum et hominum, in quibus fragrat odor virtutum. Vel ipsa caprea cum hinnulo erit super montes aromatum, quando Ecclesia cum populo fidelium possidebit portas inimicorum suorum, scilicet cum haereditabit loca apostatarum angelorum. Ecce quo istud carmen est deductum, quod genus humanum lapsum deduxit ante Dei conspectum.

Hic liber ideo legitur de festo S. Mariae, qua ipsa gessit typum Ecclesiae, quae virgo est et mater. Virgo, quia ab omni haeresi incorrupta; mater, quia parit semper spirituales filios ex gratia. Et ideo omnia quae de Ecclesia dicta sunt, possunt etiam de ipsa Virgine, sponsa et matre sponsi intelligi. Exstat libellus [Col. 0494D] a nobis editus, qui intitulatur Sigillum S. Mariae, in quo tota Cantica specialiter adaptata sunt ejus personae.

Ut labor noster omnibus fiat fructuosus, brevi epilogo cuncta repetamus.

Hic liber incipit, ubi humanum genus pacem, id est Dei gratiam recepit. Per osculetur me, Christi incarnatio notatur, quae homini pacem attulit, quam in primo parente perdidit, quam Ecclesia semper optavit. Christus quippe, verbum Dei, sponsus humanae naturae, est pax vera, cui unita est nostra natura. Et quando Deus factus est homo, tunc utique homo factus est Deus. Pacem vero quam attulit victor mortis, resurgens credentibus reddidit, dicens: Pax vobis (Joan. XX, 19). Et hoc erat osculum [Col. 0495A] oris Dei, pax reddita per Verbum Dei, quia tunc impassibilis et immortalis facta est in Christo nostra natura, sicut ab initio erat, creata. Per ubera, accipitur evangelica doctrina. Per unguenta sancti Spiritus charismata. Per nomen ut oleum effusum, novum nomen Christianitatis innuitur, quod per oleum sanctum in baptismate credentibus imponitur. Per trahe me, Christi ascensio notatur, post quem Ecclesia optatatrahi in coelum. Ideo sequitur: Odor unguentorum, quod fuit suavitas Spiritus sancti donorum. Introduxit me rex, conversionem primitivae Ecclesiae exprimit, quae post datum Spiritum sanctum contigit. Nigra sum, tribulationem primitivae Ecclesiae innuit, quam a perfidis Judaeis pertulit. Indica mihi, angustiam depromit, quam ei haereticorum pravitas intulit. Si ignoras te demonstrat tutelam apostolorum, [Col. 0495B] quae ei erat ut tabernacula pastorum. Per nardum et fasciculum myrrhae et botrum cypri, passio Christi ei proponitur, ut hanc per patientiam imitetur. Nam per nardum incarnatio, per myrrham passio, per botrum cypri resurrectio Christi accipitur. Per ecce tu pulchra es amica mea, et reliqua quae sequuntur, usque in lectulo meo, laus fidei et laboris primitivae Ecclesiae a Christo; et gratiarum actio ipsius Ecclesiae, pro donis Spiritus sancti et praedicatio ipsius ad gentes exprimitur. Per illud vero, in lectulo meo, usque vadam ad montem myrrhae introductio Ecclesiae gentium notatur, quae per apostolos de deserto infidelitatis in lectulum Salomonis, et in ferculum ad convivium est ducta, et a filiabus Sion [Col. 0495C] suscepta, et a rege pacifico magnifice laudata. Per illud vadam ad montem myrrhae, usque hortus conclusus, certamen Ecclesiae innuitur, ubi contra Amana, Sanir et Hermon, id est contra principes gentium, [Col. 0496A] qui erant pardi et leones, scilicet saevi persecutores armis fidei et patientiae pugnabat. Per illud autem hortus conclusus, usque surge, aquilo, per diversa genera herbarum aromaticarum, intelliguntur diversi ordines justorum, quasi diversae legiones martyrum pro Christo pugnantium. Per surge, aquilo, usque ego dormio, exprimitur Ecclesiae afflictio, qua sub haereticis pro fide afflicta est. Per ego dormio, pax et securitas Ecclesiae accipitur. Per surrexi ut aperirem, ejus praedicatio innuitur. Per anima mea liquefacta est, Ecclesia poenitentium accipitur. Per qualis est dilectus tuus, usque descendi in hortum nucum, Ecclesia imperfectorum mysteria Christi docetur ab Ecclesia perfectorum. Per descendi in hortum nucum, usque veni dilecte mi, conversio Synagogae, [Col. 0496B] et ejus certamen sub Antichristo, et laus membrorum, id est ordinum ejus describitur. Inde usque ad fidem libri, vocatio infidelium post Antichristum, et remuneratio fidelium, et separatio bonorum et malorum per ultimum judicium exprimitur. Post quod universalis Ecclesia, Christi sponsa, per carnem unita Verbo Dei, gloria et honore pro certamine suo coronabitur, et in thalamo gloriae, id est in manifesta visione Dei sponso suo copulabitur.

Sicut patrem David, Patre Deo opitulante, explanavimus; ita filium Salomonem, Filio Deo adjuvante, elucidavimus. Ideo omnes Spiritui sancto, compositori et expositori utriusque operis gratias [Col. 0496C] referamus.

Cantica digna toris caste flagrantis amoris
   Digne scripta meo sunt simul officio.
Digna Deo regi finitur laus hymenaci.


Explicit expositio Honorii super Cantica canticorum




[Col. 0495]
SIGILLUM BEATAE MARIAE UBI EXPONUNTUR CANTICA CANTICORUM.



Discipuli ad magistrum.
[Col. 0495D]

Optimo magistro, librorum registro, frequentia discipulorum, videre in Sion Deum deorum. Omnium fratrum conventus tuae diligentiae grates solvit, quod eis spiritus sapientiae tot involucra per tuum laborem in elucidario evolvit. Rogamus igitur te omnes uno ore iterum novum laborem subire, et nobis causa charitatis aperire cur Evangelium: Intravit Jesus in quoddam castellum (Luc. X, 38), et Cantica canticorum de sancta Maria legantur, cum nihil penitus ad eam pertinere videantur.



Responsio Magistri.

Quia pondus diei et aestus decrevi in vinea Domini pro denario portare, nolo terram, ut sterilis ficulnea, in vacuum occupare, sed ut oliva fructifera [Col. 0496D] domui Dei aliquid decoris adducere, ut merear in ea quandoque mansionem percipere. Igitur quia vestrum collegium gratanter suscepit, quem misi libellum, dabo operam per clavem David vobis reserare, de quibus videmini dubitare.

Ad gloriam itaque Filii Dei, et ad honorem geniricis suae, hic libellus edatur, et nomen ei Sigillum sanctae Mariae imponatur. Ipse autem intellectum tribuat, cujus sapientia omnem sensum superat.



Sigillum sanctae mariae.

Dicitis vos mirari cur Evangelium. Intravit Jesus, et Cantica in festivitate sanctae Mariae recitentur, cum quasi nihil de ea sonare utraque a simplicibus aestimentur. Debetis igitur in primis de Evangelio scire, quod nihil potuit inveniri in tota Scripturae [Col. 0497A] serie, quod convenientius, quod aptius, quod dignius legeretur in ejus sacra solemnitate. Dicitur itaque: Intravit Jesus in quoddam castellum (Luc, X, 34). In castello est turris alta, in qua contra hostes propugnacula; murus vero exterius, qui est tutela civibus interius. Hoc castellum fuit illud sancti Spiritus sacellum, scilicet gloriosa Dei genitrix virgo Maria, quae jugi angelorum custodia fuit undique munita. In qua turris alta, videlicet humilitas, pertingens usque ad coeli culmina, unde dicitur: Respexit Dominus humilitatem ancillae suae (Luc. I, 48). Murus vero exterius, ejus castitas fuit quae caeteris virtutibus interius munimen praebuit. Hoc castellum Dominus intravit, quando in utero virginis humanam naturam sibi copulavit: Et mulier quaedam Martha nomine [Col. 0497B] excepit illum in domum suam, et huic erat soror nomine Maria. Per Martham activa vita; per Mariam contemplativa designatur, quam utramque perpetua Virgo Maria in Christo excellentius excoluisse praedicatur. Omnia namque Evangelii opera impendit ei per activae vitae ministeria. A pueritia namque propter nos exsulem, et in hoc mundo hospitem suscepit in uteri sui hospitium gemmis virtutum conspicuum. Propriis uberibus pavit eum esurientem, super genua consolabatur flentem. Infirmum eum fovit balneis, nudum involvit pannis, vagientem fasciis cinxit, arridenti dulcia oscula fixit. Nimium erat sollicita circa frequens ministerium, fugiens a facie Herodis in Aegyptum, denuo rediens Archelaum [Col. 0497C] inveniens. Multum conturbabatur erga plurima, ubique tuta quaerens abscondenti et celandi eum latibula. Quod autem dicitur conqueri de sorore quod eam solam reliquerit in labore, hoc est, Maria videns Christum ab impiis capi, crudeliter trahi, ligari, colaphizari, caedi, derideri, cum reis damnari, in crucis patibulo acerbiter cruciari; si possibile esset, vitam suam libenter pro sui ereptione dedisset.

Et cum in eo divinitatem corporaliter habitare sciret, quodammodo in animo suo anxia querebatur quod ei non subveniret, sed quasi noxium reliquisset, quem velut abjectitium tot malis exposuit. Secus pedes Domini sedens verba illius corde et aure sitiebat, quae etiam in corde suo, per contemplativae officium conferens, conservabat; et semper spiritualia [Col. 0497D] meditans coelestia desiderabat. Ipse quippe fons sapientiae in ea mansionem fecerat, et ideo omnes thesauri sapientiae et scientiae in ea absconditi erant. Nunc Marthae labore sublato, in illa vita fruitur non significata, sed vera Maria illo uno necessario, quo Filii sui inhaerens complexibus perenniter divinitatis ejus cum angelis satiatur aspectibus. Ad quam gloriam hodie gloriosa virgo migravit, in qua eam Filius reginam coelorum super omnes ordines angelorum sublimavit. Optimam partem quam hic elegit, duplicem hodie de manu Domini percepit; quae nunquam ab ea auferetur, sed cum plenum gaudium sanctis dabitur centuplum augetur.



De Epistola.

Cur autem de laude Sapientiae in ejus die legatur [Col. 0498A] (Eccli. XXIV, 11), causa satis probabilis declaratur Christus est Dei Sapientia, cujus hic loquitur persona: In omnibus, subauditur gentibus requiem quaesivi, sed in haereditate Domini tantum, id est in Ecclesia morandi locum inveni. Quae gratulando subjungit: Qui me creavit in tabernaculo meo requievit. Tabernaculum Ecclesiae vel Dei est beata semper virgo Maria, ut dicitur: In sole posuit tabernaculum suum (Psal. XVIII, 6). In quo Filius Dei homo veniens requievit, et de quo ut sponsus de thalamo processit (ibid.). In Jacob inhabita, et in Israel haereditare; et in electis meis mitte radices. Ordo Apostolicus est Jacob, id est supplantator vitiorum; ipse etiam Israel, scilicet vir videns Deum. In quo Jacob Virgo Dei habitavit et cum quo Israel regnum Dei [Col. 0498B] haereditavit, et in ipsis electas radices suae castitatis et humilitatis misit. Sic in Sion firmata sum. Sion dicitur specula, et est Ecclesia, in qua Dei genitrix scriptis et praedicationibus est firmata ut columna; super cujus laudabilem vitam tota Ecclesia innititur fulta. Et in civitate sanctificata similiter requievi. Civitas sanctificata est superna patria, aeterna claritate illustrata. In qua nunc perpetua Virgo cum angelis et sanctis requiescit, sed prae omnibus gloria et honore coronata fulgescit. Unde dicit: In Jerusalem potestas mea. Sion praesens Ecclesia; Jerusalem vero coelestis patria intelligitur. Maria autem regina coelorum vocatur, ideo non immerito Jerusalem potestas ejus praedicatur. Et quia hic in populo honorificato, id est in populo [Col. 0498C] credentium exemplo sanctimoniae radicavit, ideo haereditas illius in parte Dei sui, id est Filii sui divinitate erit. Et hoc in plenitudine sanctorum, id est, cum completus fuerit electorum numerus, laudem et gloriam habebit ex omnibus. Quasi cedrus exaltata sum in Libano. Libanus est mons in terra repromissionis, in quo cedri et de cujus radice fluit Jordanis, Libanus dicitur candidatio, et est Judaicus populus, cultu Dei et sacra Scriptura candidatus. In quo gloriosa Virgo ut cedrus fuit exaltata, id est odore et decore sanctitatis transcendens omnium merita; de cujus utero, ut Jordanis de monte manavit, qui fontem baptismatis mundo consecravit. Quasi cypressus in monte Sion. Cypressus incisa non [Col. 0498D] revirescit, ideo antiquitus portabatur ante mortuorum funera. Dei itaque genitrix Virgo Maria cypressus in monte Sion fuit, id est in vera specula, scilicet Ecclesia cujus mens cum semel aruit sicut ficus nunquam reviruit de mundi gaudiis; ideo praedicatione antefertur omnibus pro Christo mortificandis. Quasi palma exaltata sum in Cades. Palma datur victoribus, et hoc Cades, id est sanctificatis, quibus virgo alma exstat sanctificationis palma, dum per ejus generosam sobolem nanciscuntur victoriam et sanctificationem. Quasi plantatio rosae in Jericho. Jericho dicitur luna, id est Ecclesia, in qua rosa significat martyres, quos omnes sancta eminentia suae passionis ita transcendit, ut rosa alios flores rubedine praecellit. Cum [Col. 0499A] enim Dei Filium ex se genitum tam innocenter in cruce torqueri vidit, majorem prae omnibus martyribus cruciatum in animo sustinuit. Unde et plus quam martyr fuit, dum alii in corpore, ipsa vero in anima, passa fuit, ut dicitur: Tuam ipsius animam pertransibit gladius (Luc. II, 35).---Quasi oliva speciosa in campis. Oleum significat misericordiam; campus autem est terra inarata, et significat virgines, quae non sunt sulcatae per virilis amplexus vomeres. In quibus est casta valde speciosa, ut in campis oliva decora; de qua profluxit oleum gaudii et misericordiae, quod nos sanans ab infirmitate, ungit in regnum coelestis gloriae. Quasi platanus exaltata sum juxta aquas in plateis. Aquae sunt populi per plateas gradientes, id est in saeculari [Col. 0499B] vita, scilicet in conjugio fulgentes; inter quos praeclara virgo ut platanus claruit, cum nobilem prolem fecunda attulit. Sicut cinnamomum. Cinnamomum dicitur immaculati; et significat innocentes, quibus haec virga cinnamomum exstitit, cum de immaculato utero largitorem innocentiae edidit, Est autem arbor aromatica cinerei coloris, et significat poenitentes, quibus iterum haec gloriosa cinnamomum fuit, cum eis remedium vitae Jesum profudit. Sicut balsamum aromatizans odorem dedi. Balsamum suaviter redolet, hoc frontes Christianorum signantur; hoc etiam sacerdotes et templa Dei consecrantur. Ut pretiosum balsamum haec Virgo odorem dedit, cum suavem animarum odorem Christum [Col. 0499C] mundo genuit qui nos ad suum regnum chrismate signat, et nos sua templa effectos, ipse rex et sacerdos in rege consecrat. Quasi myrrha electa. Myrrha mortuorum corpora condiebantur. Omnibus mundo renuntiantibus et Christo commorientibus jam saepe dicta Virgo et saepius dicenda Maria, non solum myrrha exstitit, sed etiam electa, cum carnem suam mundi illecebris crucifixit, et se jejuniis et vigiliis afflixit. Odorem suavitatis spiravit, cum Christum generavit odorem angelorum, qui prae omnibus electa myrrha se morti pro nobis Deo Patri obtulit in odorem suavitatis, ut nos mortificatos vitiis, participes efficeret suae divinitatis. Nunc ipsa, de qua loquimur, auxiliante, et vestra simul oratione suffragante, stylum ad Cantica vertamus, et cur haec [Col. 0499D] de ea legantur disseramus.



Cantica canticorum.

Gloriosa virgo Maria typum Ecclesiae gerit, quae virgo et mater exstitit, etiam mater praedicatur, quia Spiritu sancto fecundata, per eam quotidie filii Deo in baptismate generantur. Virgo autem dicitur, quia integritatem fidei servans inviolabiliter, ab haeretica pravitate non corrumpitur. Ita Maria mater fuit Christum gignendo, virgo post partum clausa permanendo. Ideo cuncta quae de Ecclesia scribuntur, de ipsa etiam satis congrue leguntur. Dicitur ergo:



CAPUT PRIMUM.

Osculetur me osculo oris sui. Quem reges et prophetae non meruerunt videre vel audire, hunc Virgo [Col. 0500A] non solum meruit in utero portare, sed etiam nato crebra oscula dare; plurima a sancto ejus ore percipere. Quia meliora sunt ubera tua vino. Qui pascit angelos in sinu Patris, hic suxit ubera Virgins matris. Fragrantia unguentis optimis, id est repleta Spiritus sancti donis, quamvis non sit frivolum ad litteram intelligere virginem charissimum filium suum unguentis optimis saepe perunxisse. Oleum effusum nomen tuum. Oleum aliis liquoribus infusum superenatat, et etiam infirmos sanat. Nomen autem virginis est Maria, quod sonat maris stella. Qui in tribulatione ejus auxilium invocant, omnia adversa, ut oleum, per eam superenatant, ut puerulus Judaeus, quem in fornace a flamma protexit; quem pater suus ob hoc intus projecit, quia corpus [Col. 0500B] Domini inter Christianos pueros accepit. Qui vero peccatis infirmi in eam confidunt, per oleum Christum citius salutem recipiunt, ut Theophilus, qui scripto Christum abnegavit, et se diabolo manibus tradidit; per eam chirographum a diabolo recepit, et indulgentiam reatus meruit. Similiter Maria, multis sordibus involuta, per eam non solum veniam facinorum habuit, verumetiam gloriosis miraculis claruit. Qui autem in salo hujus saeculi navigant, et ejus humilitatem et castitatem imitando ut stellam considerant, portum vitae per eam tuti intrant. Ut de quodam fertur, quod quotidie cum ante altare Virginis transiret, Ave Maria inclinando diceret. In extremis positus eum daemones de eo certi convenissent, ut eum ad barathrum deducerent, pia [Col. 0500C] virgo subito adveniens, et capellanum suum profitens, ab impiis jam desperatum eripuit, et sic ille vertice tuto per eam evasit. Ideo adolescentulae dilexerunt te, id est virgines imitantur te. Trahe me post te, dicit ad Filium, scilicet ad exercitia virtutum. Maria namque non didicit a filio suo coelos creare, sed humilitate et mansuetudine radicare, ut dixit: Discite a me, quia mitis sum, et humilis corde (Matth. XI, 29). Ideo tracta est post Christum in coelum. Curremus in odore unguentorum tuorum, id est fideles festinantes ad gaudia imitantur vitae ejus exempla. Introduxit me rex in cellam suam, id est Rex gloriae assumpsit eam in vitam aeternam. Exsultabimus et laetabimur in te, id est fideles gaudent de ejus intercessione. Memores uberum tuorum. [Col. 0500D] Ubera Mariae fuerunt castitas et humilitas, in his delectatur justorum societas. Super vinum, id est super humanam gloriam, recti diligunt te, id est angeli honorant te. Nigra sum, hoc est nata a pauperibus. Ut tabernacula Cedar, id est aliqua de peccatricibus. Formosa sicut pellis Salomonis, id est ego sum pellis veri pacifici, qui texit arcam, id est Christum. Et ideo filia Jerusalem, id est consors visionis verae pacis. Nolite me considerare, quod fusca sim, quia decoloravit me sol, hoc est, quamvis ab humilibus sim orta, tamen Sol justitiae elegit me humilem sibi matrem. Ideo filii matris meae pugnaverunt contra me, id est prophetae filii Synagogae praedicaverunt de me. Vel apostoli, filii gratiae matris, pugnaverunt contra me, id est pro me contra haereticos [Col. 0501A] praedicando; qui dixerunt non Deum, sed phantasma, vel de homine peperisse: hi posuerunt me custodem in vineis, id est exemplum virginitatis in omnibus Ecclesiis. Vineam meam, id est virginitatem meam non custodivi, sed Spiritus sanctus. Indica mihi quem diligit anima mea. Anima Mariae Christum dilexit, ideo omnia secreta Patris ei innotuit. Ubi pascas, ubi cubes in meridie. Castissima virgo Maria fuit meridies, de Spiritu sancto splendens, et fervens, in quam Christus declinavit aestum libidinosorum. Cubavit in ejus humilitate, passus est in ejus castitate. Ne vagari incipiam per greges sodalium tuorum, id est notifica omnibus quod in me requieveris, ne haeretici dilacerent me, dicentes: Si virgo peperit, phantasma fuit. Per sacramenta apparent [Col. 0501B] tui sodales, ideo ego vagor per eorum greges, quia in sectis et in conventiculis eorum sum psalmus illorum. Si ignoras te, o pulchra inter mulieres. Maria ignoravit maculam sordis, et ideo pulchra, id est benedicta inter omnes mulieres. Quae egressa est de muliebri levitate, et abiit de virtute in virtutem. Post vestigia gregum, id est per exempla sanctorum, et pavit haedos, id est, carnales sanctis operibus. Juxta tabernacula pastorum, id est secundum doctrinam apostolorum. Equitatui meo in curribus Pharaonis assimilavi te amica mea. Sicut populus Dei a Pharaone per virgam Moysi, ita Ecclesia a diabolo per virgam Jesse Mariam et florem suum, id est Christum liberata est. Pulchrae sunt genae tuae. Genae hujus virginis sunt ejus conversationes, in [Col. 0501C] activa et contemplativa vita, quae sunt pudibundae, verecundantes peccare, ut turturis, scilicet gementes de terrenis, et suspirantes gaudia regni coelestis. Collum tuum, id est fides quae eam Deo capiti conjunxit, est sicut monilia, id est ornatus in tota Ecclesia. Murenulas aureas faciemus tibi, vermiculatas argento, hoc est apostoli et eorum sequaces de his omnibus componunt ad honorem tui scripturam, sapientia et eloquentia ornatam. Cum esset rex in accubitu suo, id est Christus in sinu Patris: nardus mea dedit odorem suum, id est per humilitatem ingressus est ut in uterum Virginis. Nardus enim humilitatem, odor significat Christi incarnationem. Inter ubera mea commorabitur, id est in ventre meo [Col. 0501D] incarnatus portabitur. Fasciculus myrrhae dilectus meus mihi. Tunc erat quando in cruce coram ea pendebat. Botrus cypri dilectus meus mihi, hoc est fuit ei laetitia in resurrectione. In vineis Engaddi, id est in Ecclesiis fidelium. Ecce tu pulchra es, amica mea. Maria vocatur amica, quia portavit Patris secreta, ecce tu pulchra coram Deo in humilitate, ecce tu pulchra coram hominibus in castitate. Pulchra virginitate, pulchra fecunditate, pulchra in virtutibus, pulchra in operibus. Pulchra hic laude hominum, pulchra in coelis laude angelorum. Pulchra bis praedicatur, quia sine interiori et exteriori macula declaratur. Oculi tui, id est operum tuorum intentiones, sicut columbarum, id est sinceri et simplices. Vel oculi tui, id est exempla quae alios ut oculi ducunt, [Col. 0502A] donis Spiritus sancti plena sunt. Ecce tu pulcher es, dilecte mi, et decorus, Christus pulcher ex casta virgine; decorus ex Patre. Lectus noster floridus. Lectus Christi Maria fuit, in qua ut in lecto requievit. Noster dicit, quia Pater et Spiritus sanctus semper cum eo fuerunt. Floridus, scilicet in virtutibus. Ipsa etiam domus Dei, in qua habitavit. Ligna principales ejus virtutes, prudentia, fortitudo, justitia, temperantia. Laquearia bona ejus opera. Ipsa campus, videlicet inarata terra, a viro intacta, vel humilis.



CAPUT II.

Ego flos campi. Hujus flos est filius ejus, ipsa lilium convallium, id est ornatus humilium parentum. Sicut lilium inter spinas, sic amica mea inter filias, id [Col. 0502B] est, sicut lilium carduos et urticas decore et suavitate; sic Maria praecellit omnes Ecclesias castitatis decore et sanctitatis suavitate. Sicut malum inter ligna silvarum, sic Christus fuit inter omnes prophetas et apostolos Mariae, obumbrans eam Spiritu sancto, ab omni carnali delectatione. Sub umbra illius quem desiderabam sedi, hoc est, in requiem ad visionem ejus jam veni, ubi pulchritudinem ejus sol et luna mirantur. Fructus ejus dulcis gutturi meo, id est gloria ejus dulcis animae meae. Hanc enim nunc conspicio, quia introduxit me Rex gloriae in cellam vinariam, id est in coelestem Jerusalem; ibi ordinavit in me charitatem, ut quem prius ut filium, nunc diligam ut Deum. Fulcite me floribus, [Col. 0502C] stipate me malis. Per flores innocentes, per malos, id est domesticas arbores, alii sancti intelliguntur. Ab innocentibus ipsa innocens exaltatur, a sanctis ipsa sanctior glorificatur. Amore languet, quia in Deum jugiter prospicere desiderat. Laeva ejus sub capite meo, et dextera illius amplexabitur me. Hoc est, coelestia et terrestria magnificant illam, Adjuro vos filiae Jerusalem, id est sacramento meae incarnationis vos constringo, animae fidelium, loquens per capreas cervosque camporum, id est per prophetas et apostolos doctores populorum, ne suscitetis dilectam, id est ne aliqua perversa doctrina inquietetis genitricem meam, quoadusque ipsa velit, scilicet ut prophetae et apostoli docuerunt, quod Deum et hominem Virgo genuerit. Vox dilecti mei, [Col. 0502D] scilicet filii mei, praecepit haec quae dixi, qui de sinu Patris saltavit in uterum matris. Ecce iste venit saliens in montibus, transiliens colles. Qui saltat, nunc sursum, nunc est deorsum. Christus venit ad Virginem quasi saltans, quia divinitate transcendit montes, id est in coelo angelos humanitate transcendit, in terra colles, id est apostolos. De coelo saltavit in Virginis uterum, inde in mundum, exinde in infernum, denuo in coelum.

Similis est dilectus filius meus capreae, quae eligit bonas herbas a malis, sic ipse bonos a perversis, hinnuloque cervorum, qui in umbra quiescit, ita ipse in casta Virgine quievit. En ipse stat post parietem nostrum. Paries est nostra mortalitas. Post parietem Christus stetit, cum mortalem carnem de Virgine [Col. 0503A] sumpsit. Sub pariete nos pressi jacuimus, quia naturaliter mortales fuimus.

Ipse vero non sub, sed post parietem stetit, quia voluntate, non natura mortalis exstitit. Stetit autem ut parietem impelleret, id est mortalitatem destrueret. Respiciens per fenestras, natus de Virgine, in mundum respexit, quando per apostolos hominibus innotuit. Prospexit etiam per cancellos, quia per scripta prophetarum est manifestatus.

Ipsa quoque beata Virgo coeli fenestra fuit, per quam Sol justitiae in domum mundi splenduit. Dilectus, videlicet filius meus loquitur mihi: Surge de mortali vita, propera ad immortalia, amica, id est secretalis mea, formosa in castitate, et veni ad coeli gaudia; jam enim hiems angustiae tuae erga me [Col. 0503B] transiit, imber tribulationum tuarum abiit, omnis dolor penitus recessit. Flores, id est mercedes tuae, apparuerunt in terra nostra, id est splendent in terra viventium. Tempus putationis totius mali a te, et tuae retributionis advenit. Vox turturis audita est in terra nostra, id est vox exsultationis et laetitiae jugiter auditur in tabernaculis justorum. Ficus quod tu fuisti fructuosa, protulit grossos suos, id est bona opera, pro quibus remuneraberis. Vineae, id est Ecclesiae per tua exempla in virtutibus florentes, odorem bonorum operum dederunt, pro quibus etiam coronaberis. Surge de temporali miseria, amica mea, in humilitate; speciosa mea, in castitate; et veni ad aeterna praemia, columba mea, id est simpliciter confidentes in foraminibus petrae, id est in vulneribus [Col. 0503C] meis quae pertuli pro tua ereptione, in caverna maceriae, id est credens sententiae sacrae Scripturae, quae dicit: Ipse Deus veniet et salvabit nos (Isa. XXXV, 4). Et item: Cujus livore sanati sumus (Isa. LIII, 5). Sicut namque maceria vineam, sic sacra Scriptura munit Ecclesiam. Haec virgo ad memoriam reduxit, cum eum clavis perforatum vidit. Ostende mihi faciem tuam, sonet vox tua in auribus meis. Per faciem pulchritudo gloriae, per sonum vocis ejus laus ab angelis intelligitur. Vox enim tua dulcis, id est laus tua maxima ab angelis; facies tua decora, id est gloria tua praecipua. Capite nobis vulpeculas parvas. Vulpeculae sunt haeretici, quae demoliuntur vineas, id est venenis suis inficiunt simplicium Ecclesias, dicentes: [Col. 0503D] Si Virgo peperit, phantasma fuit. Hi quasi rete capiuntur, cum tali syllogismo concluduntur: Deus omnia quae vult potest, a Virgine nasci voluit; igitur quod Virgo genuit, Deus et homo fuit. Nam vinea nostra floruit, id est Maria Christum peperit. Dilectus meus filius mihi sic locutus est, ut dixi, et ego gratias ago illi, qui pascitur inter lilia, id est delectatur inter castrorum agmina; donec aspiret dies aeternitatis, et inclinentur umbrae hujus temporalitatis.


Oratio Virginis pro conversis.

O dilecte mi, quem genui, qui incestos fugisti, ad poenitentes jam revertere, et similis esto capreae, secernens castos jam ab incestis. Aut hinnulo cervorum velociter currenti similare, suscipiens velociter [Col. 0504A] vota et preces conversorum a pravitate; et constitue eos super montes, id est altos in virtutibus in domo Domini, scilicet in Ecclesia. Ipsa etiam Dei Genitrix est Bethel, id est domus Dei, in qua habitavit Filius Dei. Montes sunt ejus prophetae, qui de ea praedixerunt. Sunt etiam apostoli qui de ea praedicaverunt; quae vero per Spiritum de Christo sentiat, his verbis pronuntiat:



CAPUT III.

In lectulo meo, id est in requie meae contemplationis, per noctem, id est in hac vita, quaesivi, intellige divinitatem Christi, quem diligit anima mea. Quaesivi illum in deitate cognoscere, et non inveni, id est non potui ad ejus altitudinem pertingere. Et dixi: Surgam, corde ad coelestia, et mente circuibo [Col. 0504B] civitatem, id est angelorum agmina, per vicos et plateas, id est per angelos et archangelos, quaeram Christum quem diligit anima mea. Quaesivi illum inter ordines angelorum, et non inveni similem illi ullum illorum. Invenerunt me vigiles, id est Angeli, qui custodiunt civitatem, id est Ecclesiam. Non est dubitandum quin crebro habuerunt angeli cum sacra Virgine colloquium. Et interrogavi eos: Num quem diligit anima mea vidistis, id est dicite si saltem vos Christi divinitatem intelligatis. Qui dixerunt paululum. Quanquam angeli de Deo intelligant multum, tamen ad comparationem ipsius veritatis videtur paululum. Nullus enim angelorum ita Deum intelligit, ut ipse cognoscit. Nam: Nemo novit Patrem nisi Filius, nec Filium nisi Pater, et cui voluerit [Col. 0504C] Filius revelare (Matth. XI, 27); quod creditur matri fecisse.

Cum pertransissem eos, id est cum eorum naturam contemplando transcenderem, inveni quem diligit anima mea, omnem intellectum angelorum longe excellere. Tenui eum Patri aequalem credendo, nec dimittam eum diligendo, donec introducam illum verbo et exemplo in domum, id est in Ecclesiam, matris meae, id est gratiae, et in cubiculum genitricis meae, id est in conventum Synagogae, quod est dicere: Quae Spiritu sancto revelante cognovi de Christo, haec Judaeis et gentibus annuntio.


Corpus de Virgine ad doctores.

Adjuro vos, filiae Jerusalem, ne suscitetis dilectam, [Col. 0504D] ut superius dictum est, aliquid docendo contra eam, hoc hic iterum repetitur, ne quid frivolum de ea praedicetur. Sequitur laus angelorum cum ei occurrerent petendo regna coelorum: Quae, id est quam gloriosa, est ista, quae ascendit ad coeli palatia, per desertum, id est deserens periculosum mundum. Ipsa virgula, id est recta norma, fumi ex aromatibus, scilicet compunctionis et diversarum virtutum, et hoc myrrhae, id est martyribus, et thuris, id est confessoribus, et universo pulveri pigmentarii, id est universis fidelibus Christi. Ipse enim est verus pigmentarius, id est animarum medicus. Congregatio justorum est collectio ejus herbarum. Quibus omnibus Virgo fuit condimentum virtutum ut pretiosus pulvis aromatum. Quae sequuntur videntur [Col. 0505A] verba esse Ecclesiae de assumptione corporis Mariae. En lectulum Salomonis sexaginta fortes ambiunt, Beatae Virginis corpus, veri pacifici, scilicet Christi, lectulus. Quod sexaginta fortes, id est multa millia ex fortissimis Israel, id est summis angelorum Deum vere videntium ambiunt, et ad aethera producunt. Omnes tenentes gladios, id est contra daemonis custodias, et ad bella doctissimi, scilicet contra aereas potestates potentissimi. Uniuscujusque ensis, id est tutela, super femur suum, id est circa corpus, cujus femur genuit Christum; propter timores nocturnos, id est ne timores incutiant ei daemones. Sequuntur verba doctorum de ea docentium. Ferculum fecit sibi rex Salomon, Christus, verus rex pacificus, fecit sibi ferculum, id est lectum ad convivium, [Col. 0505B] de lignis Libani, id est ex patriarchis et regibus Virginem elegit; in qua ut in lecto recubuit ipse positus ad convivium; quia fideles de carne, quam de Virgine sumpsit, epulantur. Columnas ejus fecit argenteas. Columnae quibus fulcitur Virginis vita sunt quatuor Evangelia de ea scripta, quae sunt argentea veritate, videlicet nitida et praedicatione sonora. Reclinatorium aureum, hoc fuit corpus Dominicum de ea sumptum; in quod divinitas se reclinavit. Quod fuit aureum, scilicet sapientia et charitate ornatum. Ipsa etiam Virgo fuit reclinatorium, in cujus Christus se reclinavit uterum; aureum, splendore castitatis fulgidum. Ascensum purpureum. Sancta crux fuit, in qua nobis Filius ejus sua passione ascensum ad coelos [Col. 0505C] fecit. Media charitate constravit, id est communem vitam ejus dulcedine charitatis replevit, propter filias Jerusalem, id est ad imitationem fidelium. Ideo filiae Sion, id est animae filiae Ecclesiae, egredimini de vestra carnali conversatione, et videte oculis cordis, regem Salomonem, id est Christum verum pacificum, in diademate quo coronavit eum mater sua, id est mortali carne qua circumdedit eum mater sua, Maria, in die desponsationis illius, scilicet in die nativitatis, quando desponsavit Ecclesiam, vel in die passionis, quando posuit pro illa animam; et in die laetitiae cordis illius, id est in die resurrectionis ejus. Quando eadem Virgo et apostoli tantum sunt laetificati, quantum [Col. 0505D] prius de morte ejus contristati.



CAPUT IV.


Laus Filii de Matre.

O amica mea, cui notificavi Patris secreta; quam pulchra es humilitate et castitate! quam pulchra es fide et operatione, et ideo decora in coelesti gloria. Oculi tui simplices ut columbarum, quae alias aves contuentes non cupiunt eas dilacerare, ita tu videns juvenes non cupisti te eis per obscenos amplexus sociare. Absque eo quod intrinsecus latet, scilicet charitate. Oculi Virginis prophetae sunt, qui eam longe ante praevidentes, multa de ea praedixerunt. Oculi ejus apostoli sunt, qui ejus magnalia et filii sui miracula populo demonstraverunt. Qui columbarum fuerunt, quia Spiritu sancto pleni, simpliciter [Col. 0506A] vixerunt. Ipsa etiam beata Virgo oculus est columbae, quia praevia dux est Ecclesiae. Absque eo dulci affectu qui intrinsecus latet, in Dei solius conspectu. Capilli tui non erant torti, ut per eos allicerentur juvenum animi. Virginis capilli sunt casti, quia ita ejus inhaerent religioni, ut capilli capiti. Hi sunt ut greges caprarum, qui ad alta scandunt. Ita ipsi de virtute in virtutem ad Galaad, scilicet ad Christum nostri testimonii montem ascendunt. Dentes tui non erant cibi delicati edaces. Dentes Virginis sunt, qui de ea subtilia exponendo proferunt. Qui ut greges tonsarum ovium sunt, quae de lavacro ascenderunt, quia in baptismate lotae sunt, et se pro Christo rebus mundi denudaverunt. Omnes gemellis fetibus, id est pleni gemina dilectione, et [Col. 0506B] sterilis non est inter eas, hoc est nullus vacans a bona actione. Labia tua non erant dolosa, sed a vanitate carnis maceratione stricta, ut capilli coccinea vita. Et eloquium tuum dulce, quia totum de Deo et futura requie. Labia etiam Virginis sunt, qui secreta Dei de ea aliis aperierunt. Eloquium ejus, praedicatio illorum. Genae tuae erant a viris verecundantes, illorum contubernia devitantes, absque eo pudore qui intrinsecus latet in corde. Sicut fragmen mali punici exterius rubet, interius candet: ita tu passione eras rubens, castitate albescens. Genae etiam illius virgines sunt, qui peccare erubescunt. Collum tuum non erat in superbia extentum, ideo fecit te David, scilicet Christus turrim, id est Ecclesiae munimen. Collum etiam Virginis sunt de [Col. 0506C] ea scribentes, qui quasi collum cibum, verbum Dei deglutiunt, et in alios quasi in corpus transmittunt. Hi sunt ut turris David ab haereticis inexpugnabiles: quae aedificata est cum propugnaculis, id est multis instructi sententiis. Mille clypei pendent ex ea, scilicet defensionis sacrae Scripturae, omnis armatura fortium ad expugnandam pravitatem haereticorum sanctam Virginem impugnantium. Ubera tua non sunt illius viri manu tacta, ideo hinnulus qui pascitur in liliis, scilicet Christus, qui delectatur in castis, suxit ea. Duo etiam ubera Virginis sunt duae leges, quae de ea et filii ejus scriptae sunt praeconiis. Duo hinnuli gemelli capreae, sunt duo populi Ecclesiae inhiante sugentes de sacra Scriptura lac sententiarum [Col. 0506D] de sancta Maria, qui pascuntur in liliis, id est delectantur in Scripturis, donec aspiret dies, id est Christus, quo gloriam Dei genitricis aspiciant; et inclinentur umbrae, id est transeant quae nunc in aenigmate considerant. Per verba sequentia vocat matrem Christus ad coelestia. Vadam ad montem myrrhae, et ad collem thuris. Quid est dicere: Veniam cum multitudine angelorum advocare reginam coelorum, quae est mons myrrhae, id est martyribus, qui sunt myrrha, id est altitudo et collis thuris, id est confessoribus, qui sunt thus, celsitudo. Et loquar ei haec verba: Amica mea, quae portasti Patris secreta, tota es pulchra, quia in singulis sensibus tuis ut dixi, es per virtutes gratiosa. Et quia in te non est peccati macula, veni de Libano, id est de castitatis [Col. 0507A] candore ad coeli gaudia. Sponsa ideo mea, quia cum Patre sum unum, cui genuisti clausa Filium. Veni de Libano, scilicet de sanctae vitae candore, nimio exaltanda in supernorum civium triclinio. Veni ad spiritalia gaudia, coronaberis de monte Amana, hoc est recipies coronam de triumpho, quam promeruisti a diabolo, qui est mons Amana, qui est nocturna avis, id est ipse est Rex super universos filios superbiae (Job XLI, 25), ducens errantes ad noctem mortis. Coronaberis etiam, id est coronam recipies, de vertice Sanir et Hermon, videlicet quod principes saeculi per fructum ventris tui sunt humiliati, qui fuerunt cubilia leonum, id est habitatio daemonum, et montes pardorum, id est munimenta haereticorum. Vulnerasti cor meum, hoc est pro tui [Col. 0507B] amore pertuli in cruce cruciatum vulnerum. Soror mea, quia cohaeres in regno Patris, sponsa, eo quod me Deo Patri genueris. Vulnerasti cor meum, hoc est, tactus sum intrinsecus dolore, cum viderem te dolentem pendens in cruce. In uno oculorum tuorum, id est in uno materno affectu, oculorum id est bonorum exemplorum. Et in uno crine colli tui, id est in uno ornamento humilitatis quo mihi inhaesisti, ut collum capiti.


Sequitur laus Filii exhibita Matri ad domum Patris sui advenienti.

Quam pulchrae sunt mammae tuae, scilicet humilitas et castitas, de quibus lac sanctimoniae suxit virginum sobrietas. Et ideo soror, id est cohaeres in regno, et sponsa, quia genuisti mihi virgines tuo [Col. 0507C] exemplo. Pulchriora sunt ubera tua vino. Ubera Virginis fuerunt exempla in activa et contemplativa vita, quibus quasi lacte pavit parvulos in fide. Ea fuerunt vino pulchriora, id est legali doctrina digniora. Et odor vestimentorum tuorum super omnia aromata, hoc est, suavitas tuorum uberum est acceptabilior quam sacrificium carnalium observantiarum.


Laus Patris de Virgine.

Favus distillans labia tua, sponsa. Sponsam vocavit, quia ei Filium generavit. Labia ejus sunt, qui de ea Dei secreta aperiunt, qui ut favus distillant, quia omnes sermones de ea dulcedine redundant. Mel et lac sub lingua tua. Lingua Virginis dicuntur qui [Col. 0507D] ejus praeconia loquuntur, de quibus mel et lac manat, quia eorum doctrina sapientes et insipientes satiat. Et odor vestimentorum tuorum sicut odor thuris. Odor vestimentorum sunt conversi per famam ejus exemplorum, qui sunt thus Deo, id est ut incensum dirigitur eorum oratio.


Iterum Christus de Matre.

Hortus conclusus, soror mea, sponsa. Ipsa erat herbarum vel arborum hortus, id est plena virtutibus; quae erat in partu conclusus, scilicet signaculo sancti Spiritus. Hortus conclusus iterum, quia post partum non est reclusum virginitatis signaculum. Fons signatus. Ipsa etiam erat fons, id est primum exemplum virginitatis. Qui fons erat signatus, id est Christi passione consecratus. Emissiones [Col. 0508A] tuae, id est imitatores tui sunt ut paradisus diversarum arborum. Quidam mala punica, scilicet martyres; quidam pomorum fructus, videlicet confessores; quidam cyprus, qui alios unguento sanant exemplis; quidam nardus, id est humiles. Alii crocus charitate rubentes; alii fistula vitia mortificantes; alii cinnamomum poenitentes, et universa ligna Libani, id est omnes fideles Christi. De te fluxit fons hortorum, id est per te venit baptisma fidelium. Et puteus aquarum viventium, id est Christus, qui est sapientia sanctarum Scripturarum. Et haec cum magno impetu de Libano fluunt, quia cum abundantia Spiritus sancti de candore sanctitatis tuae exundaverunt. Unde haec omnia, quia Deus Pater praecepit talia, dicens: Surge, aquilo, et veni; auster [Col. 0508B] perfla hortum meum, hoc est aquilo, id est Diabolus, locum te tentandi non habeat, sed auster, id est Spiritus sanctus te hortum meum possideat. Et fluant aromata illius, id est per te incarnetur Unigenitus meus.



CAPUT V.


Sequuntur verba Virginis, Christum in se venire optantis.

Veniat dilectus meus, id est Christus, in me hortum suum et comedat fructum pomorum suorum, id est incorporet sibi obsequium operum meorum. Verba Christi applaudentis Matri: O soror mea, cohaeres in Patris gloria, sponsa Patris, eo quod me genueris. Veni in te hortum meum carnem assumendo, messui myrrham meam, mea passione martyres [Col. 0508C] colligendo, cum aromatibus, id est cum confessoribus. Comedi favum cum melle meo. Per favum corpus, per mel anima Christi accipitur. Favum quippe cum melle comedit, cum resurgens corpus de Virgine sumptum animae ultra non moriturus conjunxit. Bibi vinum meum cum lacte meo. Per lac homines; per vinum angeli intelliguntur. Vinum cum lacte bibit, cum ascendens in humana carne Virgine genita homines angelis sociavit. Ad quos mox gratulabundus dicit: Comedite amici, et inebriamini charissimi, quod est dicere: Sicut convivantes de variis epulis jucundantur et de amicorum praesentia congratulantur, ita vos angeli mei amici congaudete, et congratulamini, quia vestrum gaudium [Col. 0508D] numerosa hominum frequentia adauxi. Insuper nova festa contuli, dum matrem meam, vestram utique reginam, vestris gaudiis induxi. Per ea quae sequuntur, Ecclesiam adhuc hic laborantem Virgo consolatur: Ego dormio, hoc est in gloria requiesco, et cor meum vigilat pro vobis orando. Vox dilecti mei, scilicet filii est pulsantis, id est ita me monentis: Aperi mihi, id est impetra a me tuis precibus, quo juste debeam misereri omnibus, soror mea in Patris jam gloria; amica mea, gerens divina secreta; columba mea, Spiritu sancto plena; immaculata mea, ab omni sorde peccati segregata, quia caput meum plenum est rore, et cincinni mei, id est electi sunt cum perversis permisti. Sicut guttae in caput decidentes, de capillis elabuntur, ita reprobi [Col. 0509A] ad fidem venientes male operando, per noctem, id est diabolum retrahuntur. Subsequitur virgo: Si vultis preces meas non cassari, in his debetis me imitari. Spoliavi me tunica mea, id est dimisi saecularia, et dixi; Quomodo induar illa? id est, nunquam revertar ad illa. Lavi etiam pedes meos, id est emundavi affectiones meas, et dixi: Quomodo inquinabo illos? id est, non revertar ad vomitum cogitando carnales illecebras. Ideo dilectus meus, scilicet Deus, quem elegi prae omnibus, misit manum suam, id est Filium suum in mundum, per foramen, scilicet per me, quae facta sum ei ad homines veniendi foramen, humilitate quidem angustum, sed castitate lucidum, et ideo illi soli pervium. Et venter meus intremuit ad tactum ejus, id est obstupuit [Col. 0509B] de ingressu illius. Surrexi, id est mentem sursum erexi, ut aperirem dilecto meo precibus, quo eum placarem pro hominibus et orationi opera junxi. Manus meae distillaverunt myrrham, id est operationes meae carnis mortificatione redundaverunt. Et digiti mei pleni myrrha probatissima, id est studia mea variis tribulationibus comprobata. Tali modo aperui dilecto, scilicet filio meo, pessulum ostii mei. In hac significantia est mea intransitiva grammatica. Sacra namque Virgo ostium fuit, per quod Christus in mundum introivit; pessulus autem erat moles peccatorum hominum, quod ideo ejus dicitur, quia et ipsa in peccatis nata creditur. Hoc ipsa ab ostio removit, cum sancte vivendo peccata [Col. 0509C] declinavit. Vel cum dilecto ingreditur, quia per ipsam misericordia in Ecclesiam venit. Unde sequitur: Et ille per me declinaverat, et in Ecclesiam transierat, quotidie pessulum peccatorum precibus removet, et per eam ingressus gratiae Christi ad nos patet. Anima mea liquefacta est in compunctione, ut dilectus locutus est, de mirabili et desiderabili Patris visione. Quaesivi illum cogitando, et inveni magnitudinem ejus carnis gravatam nubilo. Vocavi valde desiderando, et non respondit mihi majestatem divinitatis suae demonstrando. Invenerunt me contemplando, quaerentem custodes angeli qui circumierunt civitatem, id est muniunt Ecclesiam Dei, percusserunt me dolore, cum dicerent, nec se ad perfectum Deum scire, et me vulneraverunt, quia magis [Col. 0509D] ad studium quaerendi accenderunt. Custodes murorum, id est prophetae et apostoli instructores librorum, pallium meum tulerunt, id est carnatem vitam exuere docuerunt. O filiae Jerusalem, scilicet animae fideles, pro quibus ego sedule fundo preces, Adjuro vos meo exemplo, si inveneritis dilectum meum Filium, Patri aequalem, contemplando; nuntietis ei, id est per bona opera vos notificetis illi, ut sicut ego langui ejus amore, ita vos omnia incommoda pro ejus sustineatis dilectione.


Sequitur laus Ecclesiae ad Virginem de Christo.

Qualis est dilectus meus ex dilecto, id est quam magnificus filius tuus genitus ex Patris utero, pulcherrima mulierum, id est benedicta inter omne [Col. 0510A] genus parientium. Qualis est dilectus tuus ex dilecto, id est quam gloriosus Filius tuus ex Patris gremio, ideo quaerimus eum fide et operatione, quia sic adjurasti nos, id est verbo et exemplo docuisti nos.


Laus Virginis de Filio.

Dilectus Filius meus candidus, id est natus per virginem, rubicundus per passionem, electus a Patre ex millibus, scilicet prae angelis et sanctis nominibus. Caput ejus aurum optimum, id est sicut aurum omnia metalla; sic divinitas ejus praecellit universa. Sive Christus est caput Ecclesiae, qui ut aurum decorat eam suo fulgore. Comae ejus sicut palmae elatae, videlicet spinis ad nostram victoriam coronatae, quasi corvus nigrae, id est cum sceleratis [Col. 0510B] reputatae. Comae etiam Christi sunt ei ut capiti inhaerentes, ut palma in virtutibus virentes, qui sunt ut corvus nigri, scilicet tribulationibus denigrati ad exemplum Christi. Oculi ejus sicut columbae, lucentes Spiritus sancti plenitudine. Per columbam quippe septiformis gratia Spiritus sancti intelligitur, quae septem naturis vigere dicitur. Unde et super dominum in columba apparuit. Oculi etiam Christi sunt doctores Ecclesiae, pleni Spiritus sancti munere, et hoc super rivulos aquarum, id est in scientia Scripturarum. Quae lacte sunt lotae, id est quorum animae sunt candore virtutum emundatae. Et resident juxta fluenta plenissima, id est conversantur per dona sancti Spiritus copiosissima. Genae illius sicut [Col. 0510C] areolae aromatum, quia amabilis erat oculis omnium eum intuentium. Genae quoque illius sunt verecundi, qui sunt velut areolae aromatum, id est collectione virtutum, consitae a pigmentariis, id est ornatae doctrinis apostolicis. Labia ejus sicut eloquia, delectabilia sunt ut lilia, candore videlicet castitatis decentia, myrrham primam stillantia id est mortificationem per charitatem instruentia. Labia ejus sunt voluntatem illius aperientes; qui myrrham primam stillant, quia praecipua opera charitatis praedicant. Manus ejus tornales, vel tornatiles aureae, id est opera ejus in perfectione rotunda, et omni gratia fulgentia, plenae hyacinthis, id est virtutibus. Manus quoque ipsius sunt bona operantes, qui sunt tornatiles et aurei, id est in moribus perfecti et in [Col. 0510D] bonitate conspicui; pleni hyacinthis, id est eleemosynis. Venter ejus eburneus, id est fragilitas humanitatis ejus est casta, quia de virgine nata; et ideo ut ebur quod de elephante tollitur, quod castissimum animal esse perhibetur. Distinctus sapphiris, id est variatus coelestibus signis. Venter etiam Christi sunt debiles in Ecclesia, qui sunt eburnei, id est casti, sapphiris distincti, id est, pura conscientia variati. Crura illius columnae marmoreae, id est decora firmitas ejus in resurrectione, quae est infrangibile fulcimentum Ecclesiae: quae sunt fundatae super bases aureas, id est super fidem et charitatem arura etiam ipsius sunt, in justitia fortes, et alios per exempla sustinentes: qui sunt columnae marmoreae, id est recti et inflexibiles a vitiis: fundati super [Col. 0511A] aureas bases, id est in Evangelica et apostolica doctrina stabiles. Species ejus ut Libani, id est ipse est pulchritudo omnium sanctorum, ut Libanus est decor omnium montium. Et ut cedri prae omnibus lignis, ita ipse electus prae omnibus sanctis angelis. Guttur, id est doctrina vel promissio ejus suavissima: et totus scilicet in humanitate et divinitate desiderabilis, unde et angelica sublimitas est ejus visione insatiabilis. Talis est ut dixi dilectus Filius meus, et iste est nunc in Patris gloria amicus meus, o filiae Jerusalem, scilicet Ecclesiae fidelium.


Ecclesia ad Virginem.

Quo abiit dilectus tuus, qui ubique est totus, o pulcherrima mulierum? id est sanctior omnium parientium. Quo declinavit dilectus tuus, quem non capit [Col. 0511B] ullus locus; dic nobis si in aliquos veniat familiarius, et te imitando fide et opere eum tecum quaeremus.



CAPUT VI.


Sequitur responsio Virginis.

Dilectus meus, quem cum Patre totus non capit mundus, de me carnem sumens, descendit de sinu Patris ad hortum suum, id est Ecclesiam, ut colligat virtutes, ut pascatur in hortis, id est ut delectetur in fructuosis, et colligat lilia, id est castos in aeterna horrea. Ego dilecto meo ad hoc opus placui, et dilectus meus prae omnibus placet mihi. Qui pascitur inter lilia, id est delectatur inter castorum agmina, et sic blande locutus est ad me: Pulchra es [Col. 0511C] in castimonia, et ideo amica mea, suavis per pia exempla, et ideo decora in coelesti gloria sicut Jerusalem, id est sicut angeli qui vident faciem Patris, et fruuntur pace Domini; terribilis contra vitia ut castrorum acies adversus haereticos, et daemones ordinata. Averte oculos tuos a me, quia ipsi me avotare fecerunt; quod est dicere: In humanitate mea delectare, quia divinitati non poteris perfecte appropinquare, quam quanto subtilius oculis mentis inspexeris, tanto a tua conditione elongari videbis. Capilli tui non fuerunt auro torti, ideo sunt angelorum diademate redimiti. Capilli etiam ejus sunt virgines per imitationem ei inhaerentes: quae sunt sicut grex caprarum ascendentes ad alta virtutum. Quae ac Galaad apparuerunt, id est pro testimonio Christi [Col. 0511D] hoc faciunt. Denies tui non fuerunt edacitate assueti, ideo nunc deliciantur in dulcedine Dei. Dentes quoque ipsius sunt subtilia de ea exponentes, qui sunt sicut greges ovium tonsi a peccatis, sicut ascenderunt de lavacro baptismatis. Omnes gemellis fetibus, id est pleni gemina dilectione; sterilis non est in eis, id est vacans a bona operatione. Sicut cortex mali punici rubet: ita genae tuae, id est verecundia tua exterius in castitate fulget absque occultis tuis, scilicet absque charitate quae interius latet. Sexaginte sunt reginae, hoc est multae animae, quae suos mones in activa vita regunt per sex opera misericordiae, et octoginta concubinae, id est multi in contemplativa vita satagunt se sponsi amplexibus innectere, [Col. 0512A] ut possint ad octo beatitudines pervenire, et adolescentularum non est numerus, hoc est fidelium sub eis degens populus. Tu una omnium transcendisti merita, et ideo prae omnibus sola electa. Columba mea, in quam transfudi Spiritus sancti charismata; perfecta mea, quam perfeci per virtutum munera. Haec est una imitabilis matri suae, scilicet praesenti Ecclesiae; electa genitrici suae, scilicet angelorum frequentiae. Viderunt eam oculis cordis filiae Sion, id est Ecclesiae; et beatissimam praedicaverunt, ut dicitur: Beatam me dicent omnes generationes (Luc. I, 48). Et reginae et concubinae, id est activi et comtemplativi laudaverunt eam, ita dicentes: Quae est ista, hoc est, qualis est ista, quae progreditur de peccatrice massa, quasi aurora de tenebris consurgens, de [Col. 0512B] qua procedit Sol justitiae, hos qui in tenebris et in umbra mortis sedent illuminare. Haec in praesenti est pulchra ut in nocte luna; electa in superna patria ut sol inter sidera; terribilis exemplis contra vitia, ut castrorum acies contra daemones ordinata. Quia Virgo dilectum in hortum descendisse dixit, Filius affirmando subjungit: Descendi de sinu Patris in te hortum nucum per materiam carnis. Nuces sunt quique fideles, exterius amari per carnis afflictionem; interius in anima dulces. His per partum Virginis fructuosus hortus exstitit, in quo lignum vitae Christus germinavit, quando fructus aeternitatis in suo tempore pertulit. Hoc ideo feci ut viderem poma convallium, id est remunerarem opera humilium, tuo exemplo viventium. Et inspicerem si floruissent vineae, [Col. 0512C] hoc est vineas scilicet Ecclesias, facerem tuam vitam inspicere, et tuo exemplo in bonis actibus florere. Et germinassent mala punica, id est ut exemplo tuae patientiae cupiant pro me passionem subire.


Sequuntur verba poenitentis Ecclesiae, quandoque de Judaeis convertendae.

Dolet se tam diu de Virgine et ejus prole errasse, et satisfacit his verbis de suo errore. Nescivi te, gloriosa Virgo, gratia plenam fuisse, et fontem gratiae ex te fluxisse. Anima mea turbavit me, id est aemulatio legis quam pro anima mea habui, ipsa docuit me facere, et hoc contingit propter quadrigas Aminadab, id est propter Christi Evangelia, ut a me repulsa, [Col. 0512D] imo impulsa ruerent per mundi climata. O Sunamitis jam diu a diabolo captiva, revertere per fidem ad Christi mysteria, revertere per spem, revertere per Dei et proximi dilectionem, revertere per operationem; ut qui jamdudum sunt in Christo intueantur te, verba et facta tua imitando.



CAPUT VII.


Christus ad Matrem de Ecclesia convertenda.

Quid videbis in Sunamite nisi choros castrorum? quod est dicere: In Ecclesia de Judaeis convertenda, non videbitur nisi chorus laudantium Deum, et castra contra vitia pugnantium.


Laus Ecclesiae convertendae de Virgine.

Quam pulchri sunt gressus tui in calceamentis, [Col. 0513A] filia principis: Princeps David rex intelligitur, qui princeps in populo Dei fuisse legitur, de cujus semine quia Virgo propagatur, ejus filia appellatur. Gressus sunt ejus affectiones, qui erunt pulchri in calceamentis, id est in sanctorum exemplis. Junctura femorum tuorum sicut monilia, hoc est dicere, femora tua sunt felicia, de quibus processit pretiosum margaritum, scilicet Christus inaestimabile monile, qui est hortus totius creaturae. Quae fabricata sunt manu artificis. Artifex est Deus Pater, manus ejus Filius, per quem fecit omnia; per quem etiam incarnatio est disposita. Umbilicus tuus, subaudis beatus, in quo pependit Dei Filius. Ut enim in clivo clypeus; sic pendet in uberibus infantulus. Qui Filius est crater tornatilis nunquam indigens poculis, [Col. 0513B] hoc est, omnibus se sitientibus praebet larga pocula intimi gustus. Uterus etiam tuus beatus, in quo latet Unigenitus Dei incarnatus, qui fuit triticum, de quo conficitur panis fidelium. Ipse etiam acervus, quia in eo cumulatur credentium populus; vallatus filiis, id est stipatus virginum choris. Duo ubera tua, subaudis felicia, quia suxit ea Dei sapientia. Caprea est Ecclesia. Duo hinnuli sunt duo fidelium populi, ex circumcisione et praeputio; qui lac humilitatem et castitatem imitando suxerunt de uberibus beatae Virginis. Collum tuum beatum, quod saepius est brachio Filii Dei te amplexantis circumdatum. Et ideo sicut turris eburnea, quia castitate contra superbiam firmiter munita. Oculi tui beati, qui viderunt quod reges et prophetae videre non meruerunt. [Col. 0513C] Vel oculi Virginis sunt ejus doctrinae verba, quae sicut piscinae in Hesebon, id est ad moerorem poenitentiae sunt ducentia, ut dixit: Misericordiae ejus a progenie in progenies, super eum timentes (Luc. I, 50), scilicet poenitentes. Et haec in porta filiae multitudinis. Porta est perpetua Virgo, per quam clausam Rex coelorum ad nos intravit in mundum. Et haec est filiae multitudinis, quia multitudo fidelium per eam intrabit coeli palatium. Nasus tuus beatus, qui odorem aeternae vitae Christum est odoratus. Vel nasus ejus fuit ejus praenoscentia, quia per spiritum sensit dicta prophetarum in se complenda. Turris Libani, id est munimen fuit Christi, quae respicit contra Damascum, id est erecta [Col. 0513D] contra diabolum. Caput tuum beatum, quod toties inclinasti ad Dei Filium osculandum, ut Carmelus, id est circumspectum in virtutibus. Comae capitis tui beatae, quas Christus infans deificis manibus suis voluit contrectare. Et hae sicut purpura regis, quia eas lacerasti prae dolore in tempore ejus passionis. Et haec omnia sunt juncta canalibus, id est fixa in credentium cordibus. Cum Christus matrem laudavit, a capite coepit; laus autem Ecclesiae a pede inchoavit; quia Christus de summis venit ad ima ut matrem levaret ad summa; Ecclesia autem per Virginis merita conscendit ad alta.


Sequitur laus Filii.

O Mater, charissima, quam pulchra es in castimonia, et ideo decora, in coelesti gloria! Et quia mihi [Col. 0514A] charissima ex istis, ideo frueris coelesti desiderio. Statura tua assimilata est palmae. Christus fuit palma in cruce, quia per eum adipiscitur palma victoriae. Cui assimilata est statura, id est alta gloria Mariae, quia sicut ipse Rex coelorum, ita ipsa regina angelorum. Et ubera tua botris, id est merita tua assimilantur martyribus, qui velut botri pressi sunt in passionibus. Et ideo contigit, quia ego dixi, id est istud cum Patre statui: De Virgine carnem assumam. In palmam, id est in crucem ascendam, fructus ejus apprehendam; omnia ad me traham. Et tunc erunt ubera tua sicut botrus vineae, id est merita tua erunt omnibus imitabilia, ut mea Evangelia, qui sum vineae botrus, scilicet Ecclesiae potus. Et hic est botrus quem portaverunt filii Israel in vecte (Num. XIII, 25). [Col. 0514B] Vectis erat crux; Botrus vero Christus: portantes erant apostoli et prophetae.

Vinea de qua latus est botrus, fuit floridum Virginis corpus, qui botrus in praelo crucis est pressus, et inde fluxit fidelium potus. Et odores tui sicut malorum, id est exempla tua sunt imitanda sicut apostolorum. Guttur tuum sicut vinum optimum. Bonum vinum est legalis instructio; melius est evangelica eruditio; optimum est Spiritus sancti infusio. Guttur Virginis est ejus doctrina, a Spiritu sancto inspirata, quae est ut vinum ad potandum, id est placens ad imitandum. Dixit enim: Dispersit superbos, exaltavit humiles (Luc. I, 51, 52). Applaudit laudi ejus dicens: Dignum dilecto meo hoc facere, scilicet Parcere subjectis et debellare superbos. Labiis et dentibus [Col. 0514C] ejus ruminandum. Labia Dei sunt voluntatem ejus aperientes; dentes vero ejus vitia conterentes. His est doctrina Virginis ruminanda, id est memoriae tradenda, scilicet quod Deus superbis resistit, humilibus autem dat gratiam (I Petr. V, 5). In sequentibus Virgo verba repraesentat, quae pro Ecclesia de Judaeis convertenda ad Filium fecerat. Ego dilecto meo pro vobis preces fudi, et ad me conversio ejus, id est per me voluit ad vos in misericordia converti. Ita namque dixi: Veni, dilecte mi, ad Synagogam per misericordiam, quoniam ab ea fugisti ob perfidiae culpam. Egrediamur per fidem in agrum, scilicet in universum mundum; commoremur per operationem in villis, id est in omnibus gentibus. Mane surgamus ad vineas, id est ad Judaeorum Synagogas, [Col. 0514D] hoc est illud instans ultimum mane faciamus in cordibus illorum splendescere. Videamus si floruerunt vineae, id est faciamus eos mente videre qualiter in fide floruit Ecclesia. Si flores fructus parturiunt, hoc est faciamus eos videre quomodo claruerunt per martyria. Ibi dabo tibi ubera mea, id est ad honorem tui imitabuntur mea exempla.

Notandum quod ter si dicitur, hoc est si haec et haec viderint imitabuntur ea cogitando, loquendo, operando. Mandragorae, id est gentilitas, quae ut mandragorae sine capite Deo fuerunt, odorem bono rum operum in portis nostris, id est in virtutibus dederunt. Et quia jam plenitudo gentium intravit, jam tempus est ut aeternus Israel salvus fiat, ad quod [Col. 0515A] omnia poma, nova et vetera, dilecte mi, servavi tibi, quod est dicere: Ipsi conversi omnia praecepta Novi et Veteris Testamenti servabunt ad honorem tui.



CAPUT VIII.

Quis mihi det te fratrem meum, de Judaea gente natum, sugentem ubera matris meae, id est in Synagoga sub lege educatum, ut foris te inveniam, id est a Judaeis, qui a fide adhuc foris sunt, te coli videam, et deosculer, id est ab eis diligi conspiciam et jam me nemo despiciat, scilicet nullus de Judaeis qui me virginem permansisse non credat. Apprehendam te, id est probabo te carnem de me sumpsisse sine viri semine; et ducam te per fidem in domum matris meae, id est in corpus ipsius Synagogae; et in cubiculum genitricis meae, id est in intellectum legis Judaicae. [Col. 0515B] Ibi me docebis, ab eis coli et servare praecepta Domini. Et dabo tibi poculum, id est ab eis me imitantibus deferetur tibi opus bonum, ex vino condito, scilicet sapientia et charitate inebrians alios, et musto malorum granatorum meorum, id est divinum servitium virtutibus repletum. Laeva ejus sub capite meo, id est temporalia pro Christo, qui est caput meum, despicient, et dextra illius amplexabitur me, id est sola coelestia ipse instigante quaerent.


Filius pro Matre alloquitur Ecclesiam de Judaeis nuper conversam.

Adjuro vos, filiae Jerusalem, ne dilectam suscitetis, id est ne aliquid sinistrum de matre mea Virgine sentiatis. Hoc ideo tertio repetitur, ut quanta veneratione Dei Genitrix sit digna doceatur.


[Col. 0515C] Sequitur laus Ecclesiae conversae de Judaeis admirantis gloriam Virginis.

Quae est ista, id est quanta vel quam digna quae virtuosa ascendit de deserto mundi, deliciis affluens coeli, innixa super dilectum suum, id est adeo exaltata super choros angelorum? Filius matri pravitatem Judaeorum recitat, et conversationem quandoque conversorum insinuat. Sub arbore malo te suscitavi, id est in cruce te redimens super aethera exaltavi. Ibi corrupta est mater tua, scilicet Synagoga proprio ore maledicta me crucifigens, cum dixit: Sanguis ejus super nos et super filios nostros (Matth. XXVII, 25). Ibi violata est genitrix tua, id est lex ab eis praevaricata, quae dicit: Justum ne interficias (Dan. XIII, 53). Nunc autem quia toto corde [Col. 0515D] ad me convertuntur: Pone me ut signaculum super cor tuum, id est imprime imaginem meam in cordibus eorum per dilectionem, ut signaculum super brachium tuum, id est exemplum mei imprime per operationem: quia fortis est ut mors dilectio, id est sicut prius mortem per infidelitatem meruerunt, sic nunc per dilectionem vitam inveniant. Dura sicut infernus aemulatio, id est sicut prius propter duritiam corruerunt in infernum, sic nunc propter emendationem vitiorum intrabunt in coelum. Lampades ejus, tampades ignis atque flammarum, id est qui inter eos erunt charitatem habentes, erunt igne sancti Spiritus ardentes, et bonis operibus lucentes. Dico tibi quod aquae multae, id est saeculares deliciae [Col. 0516A] vel divitiae non potuerunt exstinguere illorum charitatem; nec flumina, id est omnia tribulationum genera obruerunt illam. Si dederit homo omnem substantiam domus suae pro dilectione, quasi nihil despiciet eam, hoc est, si quis eis omnem gloriam mundi obtulerit, a charitate Christi eos separare non poterit.


Sequitur sollicitudo Virginis pro Ecclesia de Judaeis.

Soror nostra Synagoga, in haereditate Patris nobis per fidem socianda, in numero nostrorum civium dinumeranda, parvula est, et non habet ubera, id est praedicationem unde vivendi sumat exemplum. Quid faciemus sorori nostrae, in die quando alloquenda est? hoc est, quid erit de Synagoga in tempore quo ab [Col. 0516B] Enoch et Elia erit praedicatio?


Consolatio Christi ad Virginem.

Si murus est, aedificemus super eum, hoc est aedificabo eam in virtutibus ut murum, contra vitia undique munitam. Et hoc per propugnacula argentea, hoc est per Scripturas nitentes eloquentia. Si ostium est, hoc est faciam eam aliis exemplo ostium, ut per eam ad vitam ingrediantur. Compingamus illud tabulis cedrinis, id est ornabo eam spiritualibus filiis.


Virginis promissio.

Ego ero murus eis, si vitam meam imitabuntur erunt inexpugnabiles a vitiis, et ubera tua turris, id est per mea exempla erunt tuti in bonis. Ex quo [Col. 0516C] facta sum coram eo quasi pacem reperiens, hoc est ex tempore quo eum precibus pro eis placavi, et eis pacem et gratiam ejus impetravi, hoc ideo contigit, quia vinea fui pacifico, scilicet Christo, quia vera vitis voluit in me germinari, beatorum propago. In ea quae habet populos, id est in mea gente, quae genuit humiles, scilicet apostolos. Tradidit eam custodibus, id est commendavit hanc gentem apostolis, dicens: In viam gentium ne abieritis, sed ite ad oves domus Israel (Matth. X, 5). Sive me vineam suam tradidit custodibus, cum pendens in cruce dixit: Ecce mater tua (Joan. XIX, 27), quia et alii apostoli impenderunt ei necessaria. Vir affert pro fructu ejus mille argenteos, hoc est, quisque fidelis omnia quae habet [Col. 0516D] dat ut fructum hujus vineae Christum lucrifaciat.


Christus ad fideles.

Vinea mea coram me est, hoc est, mater mea in gloria mea. Mille tui pacifici, id est multi erunt palmites de me vite, per fidem pullulantes, et te in castimonia imitantes, et ob hoc vitam haereditabunt in pace laetantes. Et ducenti argentei his, qui fructus ejus custodiunt, id est duplicem mercedem habebunt, qui me fructum vitae per bona opera servabunt. Quae habitas in hortis, id est jam, o Mater, ab utroque coleris, amici auscultant, id est quique electi te imitantes mihi obediunt, nunc fac me vocem tuam audire, id est quid amplius desideres innotesce.


[Col. 0517A] Sequitur supplicatio Virginis pro separatione justorum a reprobis.

Qui in hac vita inter bonos et malos latuisti, jam a malis fuge, dilecte mi, et assimilare capreae, quae bonas herbas discernit a malis, ita in judicio tuo segrega reprobos ab electis. Hinnuloque cervorum assimilare, qui solet in umbra requiescere. Ita transiens a paleis requiesce in granis. Et hoc super montes aromatum, hoc est super altitudinem angelorum, inter eos qui sunt montes et aromata, quia tu ex istis in omnibus omnia, alti meriti, odoriferi praemii. Haec de Canticis sint dicta.

Nunc pauca ad honorem Virginis sunt supera adjicienda. Sed cum scriptum sit: Non est speciosa laus in ore peccatoris (Eccli. XV, 9), non praesumo [Col. 0517B] pollutis labiis laudare Matrem Conditoris. Denique quanta laude digna sit, ipse sanctificator et sanctitatis amator probavit, qui eam proprio habitu dignam judicavit. Qui cum a Virgine magis nasci elegerit, causa jam omnibus patuit, quia sicut mors per feminam virginem intravit, ita vita per feminam virginem intrare debuit. Et alia causa erat.

Quatuor modis facit Deus homines, de terra ut Adam; de solo viro ut Evam; de viro et femina ut nos, de sola femina Christum, quod sibi reservavit privilegium. Cur autem coelos ascendens non eam secum sumpserit, sed eam hic in terris ad exemplum fidelium duos annos reliquit, haec causa est, ut ejus absentia dolore, ut aurum in igne examinaretur, et excellentior postea angelis praeficeretur, et coeli [Col. 0517C] etiam novo gaudio exhilarescerent, dum coelici cives suae reginae Dei matri festive occurrerent. Hujus nativitas olim non agebatur, sed divinitus revelata, tali modo agi praedicatur. Solitarius sanctae vitae fuit, qui singulis annis harmoniam in coelo nocte Nativitatis ejus audivit; qui cum miraretur, quod alio tempore hoc non audiret, coepit Deum rogare quod significaret. Cui angeli Domini apparuerunt, qui ei talia retulerunt: Virgo perpetua quae Deum genuit, hac nocte genita fuit. Quod licet ab hominibus ignoretur, ab angelis in coelis celebre habetur. Qua revelatione divulgata, ejus Nativitatis celebratio ab Ecclesia est instituta. Cur autem mos inolevit, quod flores et herbae in ejus festivitate consecrantur, ob duas causas fieri comprobatur. Una quod floribus [Col. 0517D] ejus festivitas decoratur, quia ea die de ea cantatur: Circumdabant eam flores rosarum et lilia convallium. Per rosas martyres, per lilia intelligimus virgines, per alios flores vel herbas sanctos quosque in bonitate olentes. Beata autem Dei Genitrix virgo et martyr fuit. Quamvis ergo multum a sanctis omnibus, tamen a virginibus et martyribus creditur glorificari specialius. Alia causa est, ut quia jure omnes fructus novi ante gustum deberent benedici, et hoc vix in monasteriis observatur, statuit Ecclesia ut in ejus Festivitate primitiae frugum a sacerdotibus benedicerentur. Cur autem eo die processio fiat, duae causae nobis insinuant. Una, quia sanctissimum ejus corpus vel illa cum processione apostolorum et [Col. 0518A] aliorum Christi discipulorum ad tumulandum portabatur. Altera, quia ejus beatissimus spiritus angelis cum Filio Dei procedentibus ad coelestia ferebatur. Cujus corpus postea resuscitatum, et in superna gloria creditur collocatum.

Quod autem Ecclesia candelas in ejus festivitate manibus gestare consuevit, de ritu gentilium excepit. Romanum imperium subjugaverat sibi universum mundum, unde etiam solvebatur Romanis census ab omnibus gentibus. Qui cum venissent, civitatem cum luminaribus lustrabant ob honorem suorum deorum, imo daemonum, quod sibi orbem subdiderint, ut putabant. Cur autem hoc in Februario, in quo signum est aquarii, fecerunt; haec causa exstitit. Signum aquarii oppositum est signo Leonis. [Col. 0518B] Sex etenim signa, sex aliis sunt opposita, dicebant philosophi animas ab aeterno conditas et in comparibus stellis collocatas. Quae cum ab alto prospicerent corpuscula in matribus procreari, cuperent incorporari et hoc desiderio a coelestibus labi. Dogmatizabant rursus philosophi duas januas esse coeli. Una in signo Cancri per quam animae exirent; alteram in signo Capricorni, per quam redirent, et cum animae de Cancro exeuntes ad Leonem pervenirent, ibi descendere contra Aquarium inciperent, et sic per omnes planetas laberentur, atque tali modo incorporarentur. Postea autem corpus exuerent per regnum Plutonis, scilicet tenebrosum, qui etiam Pluto eodem mense colebatur, reverti deberent et sic ad Aquarium pervenientes, pristinam dignitatem [Col. 0518C] reciperent et per Capricornum comparem stellam intrarent. Portabant ergo hac intentione lumina, ut transitus eis postmodum lucidus concederetur per loca tenebrosa. Haec quidem illi agebant ex errore decepti.

Nos autem gerimus spiritualiter divino nutu instituti. Christi imperio totus mundus subjicitur, unde et ab omnibus divini servitii census solvitur. In candela tria considerantur, lumen, cera, lychnus. Lumen lucet, cera liquescit, lychnus ardendo evanescit; quae significant Christum. Lumen est ejus divinitas, ut ipse dixit: Ego sum lux mundi (Joan. VIII, 12). Cera est ejus humanitas, ut item dixit: Factus sum tanquam cera liquescens (Psal. XXI, 15). Lychnus est ejus mortalitas, quae igne passionis est [Col. 0518D] consumpta, quia hoc Simeon in Christo intellexit, ideo eum portando in manibus exsultans dixit: Lumen ad revelationem gentium et gloriam plebis tuae Israel (Luc. II, 32). Ob hanc significationem portat Ecclesia illa die lumen in manibus, ut cum quinque virginibus, per quinque sensus accensis virtutum lampadibus post mortem carnis mereatur regna tenebrosa evadere, et per stellam clarissimam, Dei genitricem Mariam, in lumine Patre, lumen Christum videre. Votivis ergo laudibus celebrate Reginam coelorum, ut ipsa pro vobis jugiter interpellet Filium Regem angelorum, ut post hanc miseram peregrinationem cum ipsa regnetis in saecula. Amen.



APPENDIX AD COMMENTARIUM HONORII.




[Col. 0519]
AUCTORIS INCERTI EXPOSITIO IN CANTICA CANTICORUM.



INCIPIT PROLOGUS SEQUENTIS OPERIS.
[Col. 0519A]

Haec causa est cur libri sacrae autoritatis non manifeste, sed quasi per involucrum sint conscripti: Cum sponsus sponsae annulum vel quodlibet munusculum miserit, linteo involvit, postea sigillat. Qui sigillat ex parte cernit, portitorem videre non licet; ipsa vero cum acceperit evolvit, resigillat, et videt quid missum fuerit. Sponsus Christus misit sponsae suae Ecclesiae annulum, id est sacram Scripturam, et involvit linteo, id est carnalibus observantiis. Prophetae scribentes sigillaverunt litteram, qui ex parte in spiritu futura viderunt: Judaei vero portitores omnino non viderunt.

Sponsa, id est Ecclesia accipiens per clavem David, id est Christum, resigillavit, carnales observantias quasi linteum removit.

Aurum quod latuit, id est spiritualem intelligentiam vidit. Dominus demonstravit Moysi in monte secum posito Christum incarnandum, et futurum [Col. 0519B] Ecclesiae statum et ipsum in duo, id est in contemplativos et activos dividendum. Et jussit sub hac figura arcam de lignis et de auro fieri, atque tabernaculum de auro et argento et aere, hyacintho, purpura, cocco, bysso, pilis caprarum confici. Arca de auro et de lignis facta, est Christus de divinitate et humanitate existens.

Tabernaculum est Ecclesia, aurum sapientes ut apostoli; argentum, eloquentes, ut expositores; aes doctores; hyacinthus, coelestia contemplantes; purpura, martyres; coccus, in dilectione Dei ardentes; byssus, confessores vel virgines; pili caprarum, poenitentes.

In tabernaculo erat quod dicitur sancta, in quibus sacerdotes ministrabant; et erat quod dicebatur sancta sanctorum, in quod arca ponebatur. Quod dicitur sancta sunt activi, in quibus doctores laborant; quod vero sancta sanctorum, sunt contemplativi, in quibus Christus habitat.

[Col. 0519C] Quod tabernaculum in domum convertitur, cum Ecclesia de hoc carcere assumpta, in coelesti palatio collocabitur. Cujus domus futurum statum praevidens Salomon, construxit septem annis domum Domini Jerosolymis, de lapidibus quadratis, de lignis cedrinis, de auro purissimo. In cujus constructione malleus nec securis audiebatur.

Salomon est Christus. Templum in Jerusalem est collectio justorum, in supernis aedificatio est in coelis collocatio.

Tres ordines sunt in Ecclesia: Noe, Job, Daniel. Noe doctores, Job conjugati, Daniel contemplativi.

Igitur lapides quadranguli sunt homines conjugati, in quatuor virtutibus quadrati, in prudentia, in fortitudine, in justitia, in temperantia. Prudentia est in divinis et humanis peritum existere et providum. Fortitudo est nec minis nec praemiis de bono ad malum flecti. Justitia est Deo sua, hominibus sua reddere. Temperantia est in his omnibus modum non excedere, et impetus carnis refraenare. Ligna cedrina sunt doctores, quorum opera sunt imputribilia, et redolent [Col. 0520A] in virtutibus. Aurum sunt contemplativi, qui mundo corde fulgent coram Deo. His vivis lapidibus construitur domus in coelis septem annis, id est per septem dona Spiritus sancti. Malleus non auditur ibi, quia dolor et mors non erit ibi.

Salomon ergo de tabernaculo foederis, id est de praesenti statu Ecclesiae, et de templo Domini, id est de futuro statu ejus materiam sumens, conscripsit hunc librum, qui intitulatur Cantica canticorum, id est excellens omnia cantica. In quo descripsit desponsationem Ecclesiae per incarnationem Christi, et custodiam ejus, qua hic apud Babylonem a paranymphis custoditur, et ultimam copulationem, qua assumitur in coelum.

Hujus libri auctor est Spiritus sanctus, scriptor vero, Salomon. Materia ejus est sponsus et sponsa, id est Christus et Ecclesia, quam dividit in amicos et amicas, id est in contemplativos et activos. Intentio ejus est animam, jam amore Dei perfectam factam [Col. 0520B] conjungere Deo. Finalis causa et utilitas est perlecto libro scire Deum et proximum diligere. Series autem circa quam stylus versatur talis est: Filius regis Jerusalem desponsavit sibi filiam regis Babylonis per internuncios; illa tandem fastidita delegationibus respondit: Ipse Dominus vester veniat et loquatur mihi quod sibi placeat. Ille veniens subarrhavit eam, commendans eam amicis et amicabus, abiit parare nuptias. Denuo reversus cum ingenti exercitu, duxit sponsam a Babylone in Jerusalem civitatem suam; illos qui eam male tractaverunt, trusit in carcerem; qui honeste, invitavit secum ad nuptias, et regni fecit haeredes. Jerusalem est regnum coelorum; rex hujus civitatis, Deus; filius ejus, Christus; internuncii, prophetae; Babylonia, iste mundus; rex hujus civitatis, diabolus; filia ejus, gentilitas; adventus sponsi, Christi incarnatio; arrha, sanguis ipsius; amicae spirituales, ut episcopi; amicae saeculares, ut reges et principes. Sponsi abscessus est Christi ascensus. Reditus ejus est dies judicii; exercitus, ordines angelorum; [Col. 0520C] male tractantes, haeretici et mali Catholici; carcer, infernus. Honeste tractantes sunt boni catholici; nuptiae, dulcedo regni coelestis sine fine.


Explicit prologus.

Tribus nominibus nuncupatus est Salomon et secundum unumquodque unum edidit volumen, videlicet, Parabolas secundum hoc est Ydida, id est dilectus, illo rudes et stultos instruit, et sic ab illis prius incipit diligi. Ecclesiasten autem secundum hoc, quod est Ecclesiastes, id est concionator, quibus illos, quos in proverbiis bonos mores habere docuit concionavit; ut scientes res mundanas esse transitorias, eas spernerent. Secundum hoc quod est Salomon, id est pacificus, Cantica canticorum, quae Graece , Hebraice Sir hasirim, Latine autem Cantica canticorum dicuntur, quibus jam instructis ostendit Deum verbo et opere desiderare. Ideoque in Proverbiis ethicus, id est de moribus tractans, in Ecclesiaste physicus, id est de natura rerum, in Canticis theologicus, id est sermocinans [Col. 0521A] de divinis dicitur, quia quae huic realiter, Salomoni vero spiritualiter convenire deputamus. Ipse enim rudibus in Proverbiis locutus est, ipse praecipue dilectus, de quo dictum est: Hic est Filius meus dilectus in quo mihi complacui (Matth. III, 17). Ipse quoque concionator, qui eos spernere transitoria, et tendere ad coelestia docuit. Ipse pacificus, qui destructo pariete fecit utraque unum.



IN PROVERBIIS EST TITULATUS: INCIPIUNT PROVERBIA SALOMONIS, FILII DAVID REGIS ISRAEL. Item Nota.

Jam dum multis qui non sapientiam, sed personam eligunt loqueretur, oportuit ostendere auctoritatem. In Canticis vero nullam praemisit, quia non praedicat, sed tantum perfectae animae desiderium ostendit.

Titulus quoque bene congruit Christo, qui est Salomon filius David; id est manu fortis. Quis enim [Col. 0521B] manu fortis, nisi de quo dictum est? Qui confregit portas aereas (Psal. CVI, 16).

Regis Israel, id est videntium Deum, regem quoque coelestis Jerusalem. Prius enim fideles agnoscunt Deum, et sic loquuntur in Jerusalem.

Historialiter enim prius unctus est in Hebron, unde dictus est rex Israel apud illam partem regni; postea per totam Judaeam, quae fuit caput regni. Iste Salomon praevidens in Spiritu sancto et in suo tempore et in futuro statum Ecclesiae, hoc modo ad intentionem scripturae suae titulos praemisit.

Incipiunt Cantica canticorum, id est hic habet principium collectio signorum voces exhibentium, quae significant Cantica, id est bonas operationes, id est bona verba, quae dicuntur Cantica canticorum. Ac si apertius dicat, hic notantur operationes et verba quae excellunt in perfectione, omnia quibus Deum laudat Ecclesia. Sic ergo incipit perfecta Ecclesia.



CAPUT PRIMUM.

[Col. 0521C] VERS. 1-3.---Osculetur me. Ac si dicat, Ille qui in Parabolis, ille qui in Ecclesiaste mihi praedicavit, ubi dicit: Audi, filia, et vide, (Psal. XLIV, 11), etc. qui me ab adulterio eripuit, jungat me sibi. Hanc enim conjunctionem notamus per osculetur, quia iste liber nuptialis dicitur, ubi quatuor introducuntur personae, scilicet sponsus, sponsa, amici et amicae. Sponsus enim prius osculatur sponsam, et eam conjungit sibi osculo oris sui. Et quia ad horam quidam juncti Christo, ut Judas, dicit osculo, illa conjunctione quae praecipitur in Veteri per prophetas, in Novo Testamento per apostolos; qui sunt os ejus; quia per eos locutus est. Quia meliora sunt ubera tua vino. Christus audiens desiderium animae fidelis, sibi respondet: Quia video te dignam, quod optas implebo, videlicet quia nutries bonos filios mihi. Unde mihi hoc signum est? quia ubera tua, id est praedicatores, qui nutriunt auditores, ut pueros, meliora sunt vino, id est saeculari scientia, quae inflat [Col. 0521D] hominem, ut vinum, ut dicitur: Addit cornua pauperi (HORAT. Carm. l. III, ad XXI, 18), quia adhuc competit haereticis, qui quodammodo melius docent quam saeculares. Addit fragrantia, id est redolentia unguentis optimis, id est donis sancti Spiritus. Optimis posuit ad distantiam carnalium, quasi dicat: Quod tui praedicatores benedicunt non ex mala cogitatione, sed inspiratione divina. Sed bene non tantum in voce, sed in opere considerandum est et in cogitatione. Quia fidelis animae opera ipsa ad Deum clamantia dicunt: Osculetur, dum cogitat, si ita operor ut digna sim Christo conjungi. Neque enim aliter intelligendum est Christum Ecclesiae loqui, nisi quia ipsa cogitet: Si hoc egero, talis ero. Ecclesia audiens se a Sponso laudari, sciens quia omne donum perfectum de sursum est (Jac. I, 17), dicit: Domine, quod bene doceo non mihi imputandum est, sed nomini tuo, quia nomen tuum, id est fama tui nominis, est oleum effusum. Oleum [Col. 0522A] cum in vase continetur, non multum redolet; sed postquam effunditur, maximum reddit odorem; suppositum etiam vulneri interiora penetrat, et vulnera sanat; sic dum Filius Dei continebatur in sinu Patris non redolebat; sed postquam descendit de coelo et incarnatus est, nomen ejus ubique praedicatum est, in terrisque receptum; et bene intellectum, sanavit vulnera peccatorum. Et quia praedicatum sanavit nos, o Christe, ideo adolescentulae dilexerunt te, id est diligent, et quod noviter erunt conversae, non in conversatione veteris, sed novi Adae ambulabunt. Cum ergo diligunt te illae propter oleum nominis tui, quanto magis ego. Et quia talis sum et hoc per te.

VERS. 3.---Trahe me post te, id est praecede ut sequar te. Et si caro repugnat, tamen me trahe ad te. Amicae, audientes sponsam optantem sponso suo conjungi, sponsum quoque assentire sibi dicunt. Domina, tu traheris, nos quoque fide et operae curremus. [Col. 0522B] Curremus ingredi tecum in illam requiem. Nos quoque positae in odore, id est in bona fama unguentorum tuorum, id est operum, quae procedunt tibi ex donis Spiritus sancti, post te, id est ad imitationem sponsi. Quibus sponsa respondet: Vos dicitis quod post me curritis, et bene facitis; quia locum habeo vos remunerandi. Nam introduxit me rex in cellaria sua, id est in plenitudinem beatitudinis suae ibi me remunerabit. Et est dictum a simili, quia si quis rex debet ducere reginam, prius divitias suas ostendit. Amicae audientes eam introductam esse, sperantes ejus beatitudinis participes fieri, apostrophen ad Christum faciunt, ita: O Christe, quia sponsam introduxisti, ideo ut et nos illuc secum introducamur, exsultabimus, id est bene operabimur. Quando enim quis bene operatur, totum corpus movetur. Sic etiam exsultabimus et laetabimur, sed mente; ac si dicat: Et bene operabimur et cogitabimus, quod erit nobis gaudium, in te, scilicet tendentes, id est in spe tui. Et quia hoc ad horam possit [Col. 0522C] esse dicit: Memores, id est memoriter imitantes ubera tua, id est praecepta tua, quae sunt super vinum, id est meliora saeculari scientia, id est nunquam obliviscemur praeceptorum tuorum, quae dicunt: Non qui coeperit, sed qui perseveraverit, hic salvus erit (Matth. XXIV, 13). Et hoc merito, quia magistri nostri qui sunt diligunt te, ideoque imitatores eorum debemus te diligere. Sponsa intelligens illas se vel e sequi, timens ne deficiant ingruentibus malis, praedicit sibi quae immineant, ut postea hortetur ad perseverantiam.

VERS. 4, 5.---Nigra sum, sed formosa, quasi dicat: Si volueritis imitari me, oportet vos multas tribulationes pati, sicut et ego passa sum; et ponit effectum pro causa, id est, nigra sum quidem corpore propter tribulationes, sed formosa interius. Vobis hoc dico, quae nitimini ut sitis filiae instructae doctrina, quae jam locantur in superiori coelesti Jerusalem. Et ita sum nigra sicut tabernaculum Cedar, qui [Col. 0522D] merito fuit niger. Cedar enim interpretatur tenebrae, filius Ismaelis, qui pro nequitia sua adeo omnibus odiosus fuit, ut nunquam ausus esset in certa sede manere, sed semper in tabernaculis, de quo scriptum est: Manus ejus contra omnes, et manus omnium contra eum (Gen. XVI, 12). Non autem debemus intelligere tabernacula esse nigra, sed ipsum in tabernaculis. Ita nigra sum immerito, sicut Cedar tabernaculum est merito, sed interius formosa sicut pellis Salomonis, de mortuis animalibus sumpta, a pilis mundata, arcam Dei protegebat. Quisque fidelis est pellis Salomonis, propter quem carnem suam mortificat, et mundat a pilis superfluitatum, et protegit aurum Domini, id est Ecclesiam, in qua continentur sancta sanctorum, a pluviis daemoniaci impetus. Nolite considerare quod fusca sim, scilicet quamvis patior tribulationes, propter quas nigra sum, nolite tamen terreri considerantes quod fusca sim, quia decoloravit me sol, id est popter Jerusalem passa [Col. 0523A] sum tribulationes. Filii matris meae, id est ideo quia propter eum sum passa, illi qui jam sunt filii, id est instructi eorum praedicatione quorum ego, pugnaverunt positi contra me, id est imitantes me, contra vitia pugnaverunt. Contra me dicit ad similitudinem eorum qui volentes imitari aliquos, ponunt se in conspectu eorum, ut plene videant habitum eorum, et quia posuerunt me custodem in vineis, id est proposuerunt ut exemplo meo se custodirent. In vineis, id est in seipsis, meo exemplo vineis factis, qui interius per virtutes sunt virides, exterius per tribulationes, per jejunia sicci sicut vinea. Ego autem tantum illis custodiendis innitebar, quod vineam meam, id est vitam meam, per quem vineam aliam, id est alios bonos mihi acquirerem, quibus essem custos, id est me ipsum non custodivi, id est mei ipsius curam non egi.

VERS. 6-8.---Indica mihi, quem diligit anima mea, ubi pascas, ubi cubes in meridie. Vox amicarum, ac [Col. 0523B] si dicat: Quoniam illi jam imitatione mei tantum sunt provecti, ut non dicantur filii tui, sed filii matris tuae, id est fratres et patres tui, volo et ego imitari te, sed cum video te in tormentis denigrari, video non minus alios; ideoque cum te ab illis nequeam discernere, o Christe, quem diligit anima mea, indica mihi, id est discretionem cognoscendi. Ubi pascas, id est in quibus sunt pascua tua, id est in quibus delecteris. Ubi cubes, id est frequenter quiescas, in meridie, id est in fervore charitatis. Ne vagari incipiam post greges sodalium tuorum, id est ad imitationem haereticorum, qui sunt greges. id est bestialiter viventes, non coelestibus inhaerentes, sed lasciviam implentes, quia adeo se extollunt, ut dicant se sodales, id est pares tuis, vel amicos primos. Si ignoras te, o pulchra. Ac si Christus dicat: Bene facis, quod illos in quibus pasco, discernere cupis. Nam si ignoras te, id est tuos quos tu debes imitari, o pulcherrima mulierum, id est quomodo [Col. 0523C] sis in virtutibus caeteris sectis valentior, fies sordida per mulieres. Ideo sectas accepimus, quia sicut mulieres pariunt, et nutriunt filios, ita quaeque secta. Egredieris, id est si ignoras, egredere, id est egredieris a consortio bonorum. Et ubi, id est penitus recedes, id est non tantum tu errabis, sed etiam alios seduces. Tu abiens post vestigia, id est imitans dicta et opera gregum, id est haereticorum, et hoc est quod dicit: Pasce, id est vel nutries haedos tuos, id est subditos tuos, verbo et opere putridos. Juxta tabernacula pastorum. Haeretici semper associant se fidelibus, sed nunquam habitationem Christianae religionis intrant, sed juxta sunt, quia fideles se similant, ideoque maxima cura adhibenda est, ne putantes haereticos esse fideles, post illos vagemur. Tabernacula pastorum dicit, quia fideles quique, qui invigilant ut gregem custodiant, dum in hoc mundo sunt, semper quasi impeditione laborant. Equitatui meo, ac si dicat: Dixi, si ignoras, egredieris, sed neque ignoraberis neque egredieris. [Col. 0523D] Nam educam te a seductoribus, sicut eduxi filios Israel a superbia Pharaonis, et hoc est quod dicit, equitatui, hoc est exercitui meo, qui mihi militabat, scilicet existenti in curribus, id est in superbia. Superbia enim in curribus residebat Pharaonis, qui interpretatur diabolus, quasi diceret: Illis qui erant in tempore Pharaonis, assimilavi te, ut quemadmodum illos ab Aegypto eduxi, et per mare Rubrum in terram transduxi deserti, sic et te ab Aegypto, id est a tenebris hujus mundi per mare Rubrum, id est per baptismum transduxi ad terram promissionis, id est matrem tuam Jerusalem, Pharaone et pompis ejus in mari baptismatis submersis, ut sic amica mea maneres.

VERS. 9-12.---Pulchrae sunt genae tuae sicut turturis, ac si dicat: Ego educam te, et hoc per genas tuas et collum tuum. Qui enim sunt genae tuae et collum tuum, hoc tibi sit signum, quia pulchrae decore virtutum sunt, scilicet habentes similem vitam [Col. 0524A] vitae turturis, quae pro cantu gemitum solet edere, et quae uno marito contenta est. Per genas ideo praedicatores intelligimus, quia in genis duo notantur, dentes scilicet quibus cibus annullatur, et signum est pudoris; quae in fidelibus notantur praedicatoribus, in quibus semper est pudor peccandi, et in quibus praedicatoribus dentes sunt annullantes vitia. Qui turturi merito comparantur, cum tota vita sua sit gemitus et dolor pro suis et alienis vitiis, et uno sint contenti marito, scilicet Christo. Per collum diversa similitudine notamus eosdem, quia per collum inferiora capiti junguntur, et omnibus ad inferiora trajicitur, sic per praedicatores praeceptorum capitis nostri, scilicet Christi, transmittuntur in inferiora membra Ecclesiae, per eos, quasi per columnas jungimur Christo; qui bene monilibus comparantur, quia ornant Ecclesiam sapientia et doctrina, et nutriunt sinum virtutum, ne adulter diabolus manum violentiae injiciat. Amici, id est perfecti [Col. 0524B] in Ecclesia, audientes se a sponso vocari genas et collum, seque promitti Ecclesiae duces futuros, libenter sibi ducatum offerunt; ita murenulas id est inaures, quia murenula, dum capitur, in orbem volutatur ut inauris. Per inaures, quae ad aurem pendent, praedicationem, quae ad aurem tendit, notamus; per rotunditatem inaurium perfectionem notamus praedicationis. Aureas. Quid auro est pretiosius inter metalla? Per aurum notamus charitatem, quae inter virtutes major videtur, quia magno labore excoquitur: Ideoque per illud notamus sapientiam, quia magno labore acquiritur. Faciemus tibi, id est ad tuam utilitatem faciemus praedicationem tuam cum sapientia et charitate. Vermiculatas argento, disjunctas ut vermes, argento, id est divino eloquio, compositionis dictamine lucente, ut argento. Et hoc merito, quia sponsus tuus inenarrabilia fecit, et hoc est quod dicit. Cum esset rex, id est nullius indigens, in accubitu suo, id [Col. 0524C] est in majestate divinitatis suae, fecit me in virtutibus redundare, et hoc est quod dicit: Nardus mea, id est humilitas mea, dedit odorem suum, id est formam bonae operationis. Cum superius dixit faciemus plurali, hic ideo singulari utitur, quia, cum sint plures in Ecclesia, tamen unitate fidei unum sunt, et non tantum me redolere fecit, sed et incarnatus et mortuus est pro me. Ideoque dilectus meus est fasciculus, id est pondus, myrrhae, id est tristitiae, sed habitae de morte ejus, quia myrrha in sepulcris mortuorum solebat poni; unde Magi ad cunabulum Domini vagientis myrrham tulerunt, mortem ejus significantes mihi ad honorem meum, quia plures sunt qui non modo ad honorem utuntur, sed potius ad dedecus, sed Dominicae passionis reminisci summus honor est. Inter ubera mea, id est in praedicatione mea commorabitur, id est quidquid praedicavero memoria ejus condietur, vel intus ubera mea, id est in corde, quod intus ubera situm est. Ipse erat mihi botrus Cypri, id est calix inebrians. [Col. 0524D] Botrus est fasciculus uvarum; Cyprus est insula optimis abundans vineis. Unde dicit:

VERS. 13-16.---Botrus Cypri, id est memoria passionis ejus inebriavit me, ut non immemor pro meis praedicando, non dubitem mortem subire. Vel obliviscitur sui, qui vino Cypri inebriatur. In vineis, id est in illis qui interius virides, exterius sicci facti sunt. Per me inebriabor apud me, pro illo mortem subiturus, sed quia quidam videntur vineae, et non sunt, addidit, Engaddi, id est purgati. Engaddi est mons et interpretatur fons haedi, id est baptismatis, ad quem haedi, id est putridi vitiis conveniunt, et agni, id est purgati recedunt. Vel ita: Ideo quia me redolentem fecit, commorabitur in corde meo pondus tristitiae. Dilectus meus mihi, id est semper passionem ejus recolens multum dolebo, et ipse in vineis Engaddi, id est in nobis erit botrus Cypri, id est laetitia resurrectionis ejus, ut per vinum laetitiam notemus. Christus audiens compunctionem praedicatorum [Col. 0525A] et benignitatem quam erga minores habent, ad ipsam quam superius dixit: Indica mihi, etc., dicit: Ecce quam egressuram dixi, et sordidam futuram, si te ignores cum et ipsi tibi libenter assentiant, quos duces tibi ad fidem, pulchra es fide istos imitando, et amica mea, id est sic facta es conscia secretorum meorum. Ecce tu pulchra es operatione, et hoc merito, quia oculi tui, id est provisores tui, quos genas et collum superius dixi, sicut columbarum. In transitione dictum est, oculi tui sicut columbae. In columba septem naturas notamus, quae virtutibus fidelium annotantur, per quae septem dona sancti Spiritus notamus. Ipsa felle caret, neminem laedit, sic fidelis, omni felle carens nequitiae, neminem dolo circumvenit. Ipsa alienos pullos nutrit, sic filios iniquitatis incorporat sibi fidelis, et doctrina spirituali nutrit. Grana decora legit, sibi fidelis de Scripturis sanctis legens, salubres eligit sibi sententias. In foraminibus petrae nidificat, ut serpentum lapsus evitet, [Col. 0525B] sic fidelis in foraminibus lateris Christi ponit sedem, et sic diabolum pellit, quia tanta est sibi spes in eo qui pro se mortuus est, quod diabolus nullatenus possit ingredi. Super rivulos aquarum versatur, ut in aquis umbram accipitris prospiciens, acute adventum ejus declinet, et inde pullis suis potum deferat, sic fidelis in Scripturis studens, declinat adventum hostis: unde et colligit sententias, quibus pullos potet. Gemitum pro cantu habet, sic fidelis suis et alienis ingemiscit delictis. Illa audiens laudari se a Sponso, ait: O Domine, tu dicis me pulchram, sed ecce tu solus naturaliter es pulcher, dilecte mi, in divinitate, et decorus in humanitate. Ego vero per te et tuos. Et quia ego pulchra, et tu pulcher, merito lectus noster, id est scientia; quo ego et tu quiescimus, est floridus virtutibus. Et quia posset fieri ut flante vento tentationis nitorem perdat virtutum, inquit, ut flos campi, flante aquilone. Tigna domorum nostrarum cedrina, laquearia cypressina. Tigna sunt superior pars domus, quae pluvias repellit, per quae [Col. 0525C] praedicatores intelligimus, qui Ecclesiam ab imbre daemoniaco tuentur. Per domos diversas, secundum regenerationes Ecclesias intelligimus. In quibus diversi fideles coadunantur, ut in domo diversae parietes; paries tectum, fundamentum cedrina, imputribiles, id est indeficientes sunt, quorum odor operationes fugat serpentis, id est daemonis. Cedrus est arbor imputribilis, cujus odor fugat serpentes. Laquearia nostra, id est qui infra praedicatores sunt ut eremitae, sicut laquearia, id est caelatum domus sub tignis, illa sunt cypressina, id est imputribilia. Ac si dicatur: Et si in praedicatione non expellant daemones, fide tamen et opere indeficientes sunt. Cypressus est arbor imputribilis. Cui respondet Sponsus. Bene dicis me pulchrum, ideoque lectulum nostrum floridum, quia ego sum honor campi, id est honor Ecclesiae. Per campum ideo Ecclesiam intelligimus, quia quemadmodum diversi in campo nascuntur flores, sic in Ecclesia diversi fideles. Vel [Col. 0525D] campus est planus et apertus, sic fides sanctorum.



CAPUT II.

VERS. 1-6.---Ego flos campi et lilium convallium, id est honor humilium qui irrigantur aqua praedicationis stillantis ab utroque monte, id est Veteri et Novo Testamento. Et sicut ego sum lilium inter spinas, id est tormenta pungentia, et non amitto odorem, sic tu amica mea es inter filias, id est diversas sectas, quae te pungunt ut spinae; tu tamen nitorem virtutum tenes. Vel ita: Ego flos partus, quia sicut flos sine mistione emittitur, sic Christus sine semine, id est campo inarato, id est ab intermerata Virgine procreatus est. Et lilium convallium, id est gloria et decus humilium parentum. Sicut enim lilium sum inter spinas, id est tutores, sic, tu amica mea debes esse inter filias pungentes. Et ipsa plura si patiar, ad te, confugiam, cujus fructu, et umbra reficiar, et odore. Vel ita. Non est mirum si honorem inter spinas retineo, quia tu me sustines. Sicut [Col. 0526A] malus inter ligna spinarum est amabilior, sic amicus meus inter filios, id est fideles in Ecclesia. In malo tria notamus, fructum, umbram, et odorem. Unde peregrini, a calore solis et labore itineris fessi, nullam magis optant arborem cujus umbra ab ardore refrigerentur, et fructu et odore reficiantur, sic fideles, in ardore hujus tormenti et itinere fessi ad Christum confugiunt, et umbra confessionis ejus refrigerantur, ejusque fructu, id est Eucharistia reficiuntur, et odore bonitatis ejus fetor vitiorum expellitur. Et ideo quia talis est desiderabam eum et sedi, id est quievi aestus tormentorum et saeculares labores devitans. Sub umbra illius quem desiderabam sedi, idest fructus, idest eucharistia, dulcis gutturi meo, quia sicut guttur carnalia, ita cor sapit spiritualia. Si qui autem ita remoti sunt, ut jam aspectus hominum aufugiant ut plures eremitae, et eucharistia non fungantur corporaliter, sed spiritualiter, tamen fide et spe utuntur. Introduxit me [Col. 0526B] rex in cellaria. Ac si dicat, quia ad eum confugi, introduxit me in cellam, id est in beatitudinem vinariam, id est obliviosam, id est tanta donavit me beatitudine, ut penitus praeteritorum obliviscerer velut ebrius. Ordinavit in me charitatem, id est omnes ordines charitatis posuit in me, videlicet ut proximum et Deum diligerem, et inimicum propter Deum, ne dubitarem pro salute filiorum mortis subire patibulum. Fulcite me floribus. Ac si dicat, quia charitatem me fecit habere, ideo vos diligo, et quia vos diligo fulcite, id est implete me in numerum perfectorum, floribus, id est virtutibus. Ac si dicatur. Ita abundate virtutibus, quae vos sustineant, ut sitis digni participes fieri donorum Dei in Ecclesia, et ita operamini ut ipsa vos vestiat a frigore iniquitatis. Hoc autem vobis dico, non pro terreno commodo, sed quia pro amore langueo, id est intolerabiliter diligo eum qui ordinavit in me charitatem, quia etiam inimicos nos jussit diligere, cui vos conjungere nitor. Et quia eum tantum diligo, ideo laeva ejus sub capite meo, id est [Col. 0526C] sinistra ejus sub capite, id est sub mente mea, quae est caput cogitationum. Ac si dicatur. Omnia terrena quae in creaturis sunt Dei debiliora, quemadmodum sinistra pars in homine ad comparationem dexterae, erunt sub mente mea, id est mens mea despiciet ea. Et dextera illius, id est coelestia amplexabitur me, id est quidquid in hoc mundo fecero ad respectum coelestium erit. Ac si dicatur. Non tantum ego hoc vobis suadeo, sed ipse vobis dicit.

VERS. 7.---Adjuro vos, filiae Jerusalem idest alligo vos, per capreas cervosque camporum, id est per fideles in Ecclesia conversantes. Ne suscitetis et ne commoveatis a quiete mentis, id est ut sitis obedientes magistris vestris. Dum autem fidelibus non rebellibus praedicat, quasi in lecto quiescit. Vel si ad horam repellatis, non tamen evigilare facietis, id est ex toto conturbetis dilectam meam, idest sponsam meam, quoadusque ipsa velit, scilicet vos corrigere, idest quod diu in vobis displicuerit, quod sit [Col. 0526D] dignum correptione. Per hoc quod dicit, adjuro, notanus eos eam volentes quibus praedicatur ad fidem sanctorum convertere. Non enim valeret adjuratio per sanctos Dei ad infideles, magis quod si quis paganus aliquem per Jovem adjuraret. O filiae Jerusalem, scilicet futurae. In caprea quatuor notantur, quae fidelibus quoque conveniunt: Acutus visus herbas eligendi salubres, sic fidelis divinas sententias. De monte ad montem ascendunt, sic fideles de virtute in virtutem. Cibum comestum ruminant, fideles divinas sententias intellectas ad memoriam reducunt. Si quando vulneratur, herbam dictamnum comedit, sic fideles, si quando sagitta diaboli percutiuntur, ad Christum recurrunt et sanantur. In cervis tria notantur. Serpentes transglutiunt, et postea currunt ad fontem; quo gustato purgantur a veneno, et pilis renovantur, fideles quoque, veneno gustato diaboli, ad fontem Christum currunt, et pilis vitiorum nudantur. Cum fugantur a canibus cornibus [Col. 0527A] super tergum positis, per spinas faciunt sibi viam, ut ibi impetum eorum devitent, sic fideles cornibus virtutum super fragilitatem carnis positis, devitant minas tyrannorum. Mutant pascua, in unum congregati quasi agmen faciunt, et sic praecedens unusquisque caput sequentis supportat ne deficiant, propter onus cornuum, sic fidelis si viderit proximum egere necessariis, supportat eum, alimenta praebens ei, ut sanctus Nicolaus illi qui stupro filias destinaverat. Si viderit eum poenitentia peccatorum gravari, allevat eum, partem in se recipiens.

VERS. 8, 9.---Vox dilecti mei. Ac si dicat: Ista vox quam modo dixi, non est mea, sed dilecti mei. Tunc enim nos adjuravit, et omne genus humanum quando pro nobis redimendis dignatus est earnem suscipere, et mortem subire. Quis enim tam durus, tam lapideus est, cum sit rationabilis, si noverit Deum tanta pro servis passum, qui non cogitet se monitum fuisse ad patriam unde est oriundus reverti. Quasi ipse Christus voce sua locutus esset: Ecce [Col. 0527B] veniet iste. Ac si dicatur; vere hoc modo locutus est. Nam ipse venit incarnari, et adventus ejus valet. Ac si esset locutus, si rationabilitatem habueritis, Saliens, id est venit ut saltus suos ostenderet, scilicet de coelo in uterum, hinc in crucem, et reliqua. In montibus, id est in apostolis, sed nos minores quasi colles transiliens, quia pro parvitate intelligentiae non pleniter saltus suos novimus, ut apostoli quibus secreta coelestia patuerunt. Similis est dilectus ostensione, qualis venit in praecedenti versu ostendit, per quos veteres, qui pleniter adventum ejus noverunt, et pleniter testimonium adventus ejus perhibere potuerunt. Nunc enim quia sapiens et velox in destituendis peccatis, et faciendis miraculis, in caprea discretionem, qui fuissent eligendi, qui non, in hinnulo velocitatem, qui parentibus velocior est in cervis, patriarchas, de quorum progenie apostoli, et ipse Christus secundum carnem natus est, accipimus. Vere ipse erat velocior, neque enim levita, neque [Col. 0527C] sacerdos semivivum qui descenderat a Jerusalem in Jericho a vulneribus sanaverunt, donec Samaritanus eum in jumentum posuit, et stabulario commisit. En ipse stat. Ac si dicatur: Quandoquidem vos adjurat ipse, bene suis et ipsi obedire debetis; quia ipse stat post parietem, quia ipse moratur ad destruenda vitia nostra, quae sunt quasi paries inter nos et ipsum, et hoc est dictum ad similitudinem alicujus principis, qui cum vult alicujus civitatem intrare, stat juxta muros tam diu, donec interpellat eos respiciens per fenestram. Cujus gratia nostri miserta est, per fenestras, id est per praesentia miracula, quia sicut fenestrae domum illuminant sic miracula Christi corda hominum. Quod vero dicimus praesentia, non habemus auctoritatem verbi, sed per hoc quod sequitur, notamus praeterita. Et bene respexit, quia non tantum praedicavit, sed miracula fecit, ut qui nobis nollent credere, saltem miraculis acquiescerent. Tanta enim attentio remedendi [Col. 0527D] nos erat in eo per cancellos, id est per praeteritos Patres, videlicet Moysen et Aaron et caeteros nobis multa miracula promisit, qui Ecclesiae principium fuerunt, velut cancelli sunt templi.

VERS. 10-17.---En dilectus meus loquitur mihi, id est in illis praedictis vobis dicit, hoc est mihi ut vos ad fidem ducam. Surge, id est propera, terrenis posthabitis; propera absque dilatione amica mea. columba mea, in fide, formosa mea in operatione, et veni, id est fac alios venire, quod potes bene facere. Jam enim hiems, id est frigus iniquitatis, transiit; imber, idest persecutio tyrannidis abiit et penitus recessit; flores, id est initia virtutum apparuerunt, id est incipiunt bene operari, quod est signum virtutis in terra nostra sed futura, quicunque se colunt vomere correctionis pro spe aeternae retributionis. Tempus putationis, id est amputentur praedicatione superflua, si qua in eis maneant. Vox curturis audita est in terra nostra. Ac si dicatur: Vere tempus [Col. 0528A] est, nam audivit praedicationem meam. Christus se turturi comparat propter castitatem et gemitum vocis. Ficus, id est Judea hactenus sterilis, protulit grossos suos, id est bona opera. Vineae, id est gentes futurae vineae florentes in opere, dederunt odorem suum, id est famam bonae operationis. Surge, propera, amica mea, columba mea, propter interposita reperit superius dicta. In foraminibus petrae, id est in vulneribus Christi. Quidquid praedices de vulneribus Christi, ne exeat quin de illo loquaris, qui sunt tibi in hostes, ut foramen petrae, columbae est in serpentes. In cavernae maceriae, id est in custodia Patrum, quia multi prophetae ad unum tendunt, ut multi lapides ad parietem construendum. Ostende mihi faciem tuam, id est mentem tuam, quia ut homo in facie aspicit, sic Deus in corde. Ac si dicatur: Ita sit mens tua pura, ut digna sit in conspectu meo. Sonet vox tua, id est praedicatio in auribus meis, id est talis sit ut digna a me exaudiri. Vere si praedicaveris, a me exaudieris, et faciem tuam videbo. Nam vox tua [Col. 0528B] dulcis, et facies tua decora. Capite nobis vulpes parvulas, quae demoliuntur vineas. Ac si dicat: Tu quiquidem praedicabis, sed cavendum est ne haeretici praedicando te decipiant, et hoc est quod dicit, capite, id est intercipite sententias eorum, ne quid habeant contra miscere. Vulpes, id est haereticos, propter astutiam, parvulae, quia se humiles fingunt. Quae demoliuntur, id est corrodunt dente deceptionis vineas, id est Ecclesias, et cavendum est. Nam vinea, scilicet futura, floruit, id est jam incoepit bene operari, et dilectus meus loquitur mihi, et ideo illi obediam donec aspiret, id est refrigeret nos a labore mundi dies, scilicet judicii, et inclinentur, id est transeant umbrae, id est terrena.

Et ut obedire tibi possim, ut ad effectum perveniat, respiret, id est appareat te mihi in auxilio adesse. Sed quod dixit revertere, notandum est quasdam praedicationes non exaudisse. Tunc enim videtur Deus abesse, quando auditores indurari non [Col. 0528C] acquiescunt. Similis esto capreae acutum visum habens, hinnuloque cervorum velocius miracula faciens, et genus humanum ab hoste redimens, id est ita venias ut cito eligas qui sunt eligendi. Super montes Bethel, id est nos protegas qui sumus montes Dei, id est praedicatores in domo Dei. Beth enim interpretatur domus, vel Deus. Domine, tu debes reverti ut per me praedicatio tua repleatur, quia nisi quis praedicet illis, non poterunt converti magis quam ego potui. Sed quia praedicatores me invenerunt, ideo conversa sum. Et hoc est quod narrat.



CAPUT III.

VERS. 1-5.---In lectulo meo, id est eram in lectulo, id est in terrenis divitiis in quibus dormivi a bono in peccatis. Per noctes, id est per paganos auctores, qui ad inferni noctem ducunt, quaesivi, id est imitando exempla eorum, volui jungi Deo, a quibus nomen Dei audivi, non viam quae ad eum tendit, quem diligit scilicet anima mea, id est intentio mea. [Col. 0528D] Quaesivi illum. Ac si dicatur, saepius pro nimia afflictione, et non inveni, id est non potui habere notitiam osculi sui super illos. Et ideo proposui mecum dicens: Surgam a lectulo vitiorum, et circuibo civitatem, id est nitar imitari dicta et facta illorum qui sunt in civitate, id est in Ecclesia. Quia sicut civitas circumdata est muris et magis culta in urbanitate, sic fideles in virtutibus coluntur, quibus tutantur: Per vicos et plateas, quae circumeunt civitatem, id est circuibo civitatem, ut quem diligit anima mea quaeram per vicos, id est martyres, qui acriorem ducunt vitam. Per plateas, id est confessores et caeteros bonos, qui latiorem viam habent, id est imitando eos. Quaesivi illum, scilicet per noctem, et non inveni. Repetita est causa superius dicta. Ideo autem istos imitor, cum per auditores, id est, libros gentilium non perfeci, quia invenerunt me, id est praedicaverunt mihi vigiles, id est praedicatores, qui vigilant ad custodiendam civitatem, quibus dixi: Num quem [Col. 0529A] diligit anima mea vidistis? Ac si dicatur: Priusquam illis crederem, perscrutata sum si tales verbo et opere quod vidissent, id est habuissent notitiam Dei vivi. Paululum cum pertransissem eos quasi perscrutata sum eos, didici errorem meum per illos exuere, et cum paululum petransissem ab errore meo, per eos, id est praedicationem eorum. Hoc autem dictum est, t si u diceret, transitum feci de loco ad locum: Inveni quem diligit anima mea, majorem ardorem bene operandi habitu, vel majorem scientiam, et quia eum inveni et meo desiderio et ostensione vigilavi, tenui eum, id est a memoria mea nunquam postea dicessit, nec dimittam, donec introducam, id est manifestem eum praedicatione mea, in domum, id est in nationem gentium, quae est mater mea carnaliter, et non solum in gentem scilicet introducam eum, sed et in cubiculum genitricis meae, id est in cor quorumdam de gentibus, qui sunt gentes carnaliter. Per cubile ideo cor intelligitur, quia, sicut in cubili membra ita in corde cogitationes versantur.

[Col. 0529B] VERS. 5-9.---Adjuro vos, filiae Jerusalem. Christus, audiens effectum gentilium in convertenda Judaea, adjurat ipsos convertendos ne sint rebelles. Vel ipsa in gentilitatem, ne aliquam vim faciat quibus praedicat. Quae est ista quae ascendit, de virtute in virtutem, sed hactenus per desertum, id est per gentilitatem, hactenus a lege desertam et miraculis divinis. Sicut virgula fumi, id est rectam in virtutibus, fumi, id est bonarum operationum, ex aromatibus, id est confessoris Mirrhae, id est martyrum thuris, id est confessorum, et universi pulveris, id est omnium bonerum qui conteruntur jejuniis, persecutionibus, ut pulvis, et pigmentarii, id est Christi, qui conficit virtutes ut pigmentarius species. Hoc est dicere: Ipsa est virgula, id est recte tendens ad alta, quae rectitudo est habens famam bonae operationis, et hoc secundum omnes partes, videlicet martyres, confessores, et certos bonos, ex quibus omnibus caeteros Christus quasi aromata conficit. En lectulum, scilicet [Col. 0529C] Ecclesia gentilis respondet dicens: Non est mirum si talis sum. En lectulum Salomonis, id est mei, ubi verus Salomon caput reclinat, Sexaginta, id est qui custodiunt sex opera misericordiae: visitare infirmos, vestire nudos, sitientes potare, esurientes cibare, et caetera quae in Evangelio leguntur, quique servant Decalogum mandatorum, id est perfecti, et fortes, id est perseverantes, id est ex fortissimis Israel, ita sunt perseverantes ut perseverantissimi, in omnibus Deum videntes. Ambiunt, id est nocte et die vigilant, ut lectum custodiant, id est se et alios. Omnes tenentes gladios, expositio est quam ambiunt. Gladios, id est verbum praedicationis, quia occidunt homines in hoc quod sunt occidendi, et quia quidam, etsi sciant, non tamen apti, dicit ad bella vitiorum doctissimi. Et quia restat ut cujus vita contemnitur, praedicatio quoque contemnatur, addit et ensis cujusque, id est vigilans custodia, super femur suum, id est carnis concupiscentiam, quia in femore oritur [Col. 0529D] libido. Et hoc propter timores nocturnos, id est occultas insidias diaboli quae ducunt ad noctem, et quomodo aliquis ad lectum illum provenire possit, id est ut sit ipse lectus, ostendit. Ferculum, id est mensa, in qua debemus refici, ut postea quiescamus in lecto, id est Scriptura, sibi, id est ad honorem suum; rex Salomon, id est, Christus, de lignis, id est de thuris, Libani, id est candidorum. Libanus interpretatur candidatio. Et hoc est dicere: Ad honorem Christi factae sunt Scripturae de vitis patrum, ut illos imitando ascendamus ad lectum.

VERS. 10, 11.---Columnas fecit argenteas, id est Vetus et Novum Testamentum fecit lucem et nitorem eloquii coelestis, quibus inniteretur Scriptura Patrum, quia, nisi affirmarentur gesta Patrum non discrepare a praecepto Novi et Veteris Testamenti, stare non possent. Reclinatorium aureum, id est illos qui et vitas Patrum et Novum et Vetus Testamentum exponerent, fecit aureos, id est, charitativos [Col. 0530A] et sapientes, tales videlicet in quibus filius hominis caput reclinaret. Ascensum purpureum, id est crucem Christi, cujus exemplo fierent purpurei, id est martyres, propter ruborem purpureum notamus, sanguinem quo ascendunt in Jerusalem. Media charitate constravit, propter filias Jerusalem, id est ordinavit lectum media charitate, id est ut alii praeter martyres ascendant, et hoc propter filias Jerusalem, non propter filios, id est propter molles, qui martyrium sufferre non possunt. Hic Dei misericordia notatur, qui non omnes martyres jubet fieri, sed et illos qui sunt lectus ejus, charitatem jubet mediam habere, id est communem martyribus et caeteris. Egredimini. Ac si dicatur, Cum talis sit Salomon, egredimini ab errore vestro, et videte, id est Salomonem esse, cognoscite Regem regum, et Dominum dominantium. Vos filiae Jerusalem, si cognoscitis Regem vestrum, eritis cives ejus, vos positae in diademate, id est in memoria ejus, qui fuit causa coronae sibi devicto hoste, et praeda reducta. Quo scilicet [Col. 0530B] diedemate coronavit eum mater sua, id est sancta Maria, in die, id est habentis in memoria diem desponsationis ejus, id est mortis qua Ecclesiam sibi desponsavit. Et in die laetitiae cordis ejus, id est habentis diem resurrectionis, quae fuit laetitia cordis ejus, id est apostolorum et reliquorum bonorum. Vel ita: In diademate, id est mementote passionis quando spinea corona apposita est sibi, qua coronavit eum mater sua, id est Judaea et in die desponsationis, id est nativitatis, quia cum carnem assumpsit, Ecclesiam sibi desponsavit. Quod sequitur, sicut scriptum est:



CAPUT IV.

VERS. 1-3.---Quam pulchra es, amica mea! Christus audiens nimium affectum ejus, sic eam laudat per singula. Quam pulchra es, scilicet in opere, id est in virtutibus, amica, cui quaecunque audivi a Patre nuntiavi, quam pulchra es, scilicet in opere. Oculi tui, id est provisores tui, columbarum, [Col. 0530C] id est sunt columbae, septem dona sancti Spiritus. Absque eo quod intrinsecus latet, et cum appareant exterius virtutes. Capilli tui, id est molliores, qui adhaerent, ut capiti capilli, sicut greges caprarum, id est ascendentes de virtute in virtutem, scilicet per gregem concordiam notamus. Quae ascenderunt de monte. In hoc quod sunt montes, videlicet. Galaad, id est acervus testimonii, id est omnes martyres. Martyr enim testis est. Galaad est mons in quo Jacob et Laban congesserunt acervum lapidum, id est testis foederis. Dentes tui, id est praedicatores, qui vitia conterunt, sicut greges tonsarum, id est tonsi ipsi a superfluitatibus ut oves a pondere lanae et sordium. Quae ascenderunt de lavacro, id est de baptismo, id est de hoc quod sunt baptizati ascenderunt ad montem virtutum. Omnes scilicet tui sunt gemellis fetibus, id est in dilectione Dei et proximi, et sterilis non est inter eas, qui opus bonum non faciat. Sicut vitta coccinea labia tua, id est praedicatores [Col. 0530D] tui Veteri et Novo Testamento, scilicet verbo et opere, concordantes sunt vitta, scilicet concordantes, ligantes praedicatione fideles Christo capiti suo. Qui et sunt coccinei, id est rubei sanguine martyrii, id est et alios docent et in se martyrium sustinent, et hoc probat quia ipsi sunt vittae, quia eloquium dulce. Neque enim oculum pro oculo exigis, sed inimicum diligere. Sicut fragmen mali punici genae tuae. Et quia vitia devorant, sed exterius martyrium sustinentes. Sunt autem alba in multitudine virtutum, quia poma in Africa exterius sunt rubicunda, si vero fragantur interius, sunt alba, et granata, per quae notamus multitudinem virtutum. Absque eo quod intrinsecus latet, expositum est superius.

VERS. 4-7.---Sicut turris David collum tuum, id est praedicatores tui, quibes minores copulantur Christo, a quibus verba praedicationis trajiciuntur in membra Christi. Sicut turris David, id est inexpugnabilis defensio ejus qui est manu fortis, quia et [Col. 0531A] milites sui hostem diabolum effugant. Quae aedificata est cum propugnaculis, id est firmis sententiis quibus expugnetur, repellatur. Mille clypei, id est, infinitae honae operationes, quae fideles protegunt ut clypei, pendent ex ea, id est interius apparent. Omnis armatura fortium, id est omnes bonae operationes, omnes sententiae tales sunt, quibus fortes pugnare et tueri possunt. Duo ubera tua, id est doctores qui manifestant spiritualem intellectum duarum litterarum, veteris scilicet et novae, sunt sicut duo hinnuli capreae gemelli, id est secundum utrumque velociores in complendo comparantes. Capreae, id est Patrum, qui descripti erant in eligendo bonum et recusando malum, et de virtute in virtutem ascendentes. Gemelli, id est concordantes, qui pascuntur in liliis, in candidis virtutibus, donec aspiret dies et inclinentur umbrae, vadam ad montem myrrhae. Ac si dicatur: Cum talis sit ut dixi, vadam ad montem, id est apparebo per miracula esse in te qui es mons myrrhae, [Col. 0531B] id est martyrii, quia myrrha ungebantur corpora mortuorum, ut incorrupta servarentur, sic martyrium non corruptum servat fideles a tentationibus. Et ad colles thuris, id est ad confessores, quia, etsi non sint tam alti ut martyres, tamen vita eorum redolet ut thus. Ac sic dicatur: Et in martyribus et in confessoribus miracula ostendam, et non tantum quod es martyr et confessor, sed quia tu pulchra es, et secundum minores amica mea, et macula, id est intermissio bene operandi non est in te, quia fidelis cum dormiat Domino dormit, sive comedat Domino comedit. Et hoc est dictum ad similitudinem loricae, ubi foramina annulorum maculae vocantur, per quae minimum ferrum quem perrumpit, sed opera fidelium adeo sunt assidua, ut nullatenus perrumpti possint.

VERS. 8-11.---Veni de Libano. Ac si dicatur: Cum ego te tantum diligo, veni, id est persiste, ita ut te et alios excolendo, ut cursu consummato et fide servata tandem in aeterna heatitudine recipiaris. De [Col. 0531C] Libano, id est de candore virtutum. Sponsa mea, quia filios mihi nutries. Quod ter dicit veni notandum est, quasi dicat veni in pueritia, ut Joannes Baptista et Nicolaus, veni in juventute, ut Martinus, veni in senectute, ut Joannes evangelista. Veni sponte et coactus infirmitate, et de purgatoriis locis. Coronaberis, id est ita venias ut digna sis corona gloriae. De capite Amana, id est praedicatione tua convertentur, qui sunt capita inter membra diaboli. Amana mons est, et interpretatur nocturna avis, id est diabolus qui circumquaque hominibus occultas ponit insidias vigilando, quasi in nocte, id est in obscuro. De vertice Sanir, id est de illis qui superiores et altiores videri volunt interne, quia Sanir interpretatur Deus vigiliarum, id est diabolus, qui invigilat ut quoscunque devoret. Et Hermon qui anathematizant peccata sua poenitentiam agendo. Hermon interpretatur anathematizans. Et de cubilibus, id est de illis in quibus leo quiescit, id est diabolus propter crudelitatem. De montibus, id est de illis qui sunt montes [Col. 0531D] inter pardos, id est haereticos, qui gloriantur de secta sua ut pardi de coloris varietate. Vulnerasti, quasi dicat: Rogo te venire, quia diligo nimium te. Dictum ad similitudinem amantium, qui sagitta amoris vulnerantur. Soror mea, id est cohaeres sponsa propter nutrituram filiorum. Vulnerasti cor meum repetitio amoris. In uno, id est in unitate fidei, oculorum, id est provisorum tuorum, et in uno, id est in unitate crine, id est crinium, quia plures unius, id est auditorum, colli tui, id est praedicatorum tuorum, id est propter unitatem praedicatorum tuorum et unitatem auditorum, qui circumdant praedicatores ad audiendam praedicationem, ut crines collum. Et ideo quia pulchrae sunt mammae tuae, id est illi qui nondum satagunt ad praedicandum, et in quibus spes tantum est, sicut in mammis spes est lactendi. Soror mea, sponsa mea, et pulchiora sunt ubera, tua vino, id est perfecti praedicatores tui sunt meliores vino, id est saeculari scientia. Et odor unguentorum tuorum, [Col. 0532A] id est fama tuorum, operum quibus vulnera diaboli sanantur super omnia aromata carnalia. Favus distillans labia tua, id est praedicatores tui in nova et veteri littera consonantes, ut labia tua, ad invicem sunt. Favus distillans, id est fluentes, et talis est eorum praedicatio. Mel, id est fortis praedicatio, et lac, id est suavis. Mel enim non datur infantibus, sed lac. Sub lingua tua, id est in corde. Et odor, id est fama vestimentorum tuorum, id est bonorum operum, quae vestiunt coram Deo, sicut odor thuris, qui omnem fetorem expellit.

VERS. 12.---Hortus conclusus, soror mea, sponsa, quasi dicat: Ideo ad te vadam, quia potero in te delectari, qui es hortus, id est repleta multis virtutibus, conclusus circumquaque clave virtutum, ne quis bonus egredi, aut malus ingredi possit, hortus conclusus virtutibus et operationibus. Fons, id est quemadmodum fons irrigat totum hortum, sic fons baptismatis totam Ecclesiam. Fons, id est in illa Ecclesia [Col. 0532B] est baptismus, signatus crucis signaculo. Emissiones tuae. Ac si dicat: Tu talis es, sed illi qui praedicatione convertuntur, quasi emissiones, id est virgulae, quae ad radicem magnarum arborum pullulant, erunt paradisus, id est deliciae malorum punicorum, id est martyrum, et erunt emissiones tuae cum pomorum, id est confessorum fructibus, id est quos ipsi convertent, id est tales erunt in quibus delectentur magistri eorum, videlicet et martyres et confessores. Ideo per omnia confessores accipimus, quia prius dicit punica, postea poma. Absolute dicit erunt illae emissiones Cyprus cum nardo. Cyprus est arbor in Aegypto, cujus fructus cum oleo coquitur, et fit regale unguentum, sic fidelis hujus mundi tenebris exiens, emittit fructum donis sancti Spiritus coctum. Unde Christus qui est Rex regum ungitur. Nardus est arbor humillima, tamen odorifera, ita fideles humiliter habent, reddunt tamen odorem bonae operationis. Nardus cum croco, id est humiles [Col. 0532C] martyrium sustinentes. Crocus enim herba est rubei coloris, significans martyrium. Fistula et cinnamomum. Fistula est arbor duri corticis, qui contritus bibitur, et sanat viscera, sic fideles in carne contritionem patiuntur, quae in anima sanat. Cinnamomum est radix cinerei coloris, et interpretatur immaculatus, et significat illos qui per poenitentiam fiunt immaculati et reputatione se faciunt viles ut cinerem. Cum universis lignis Libani. Omnes nitore virtutum candidati et validi. Ac si dicat: Omnes qui per cyprum et nardum, etc., designari possunt, per te convertentur, id est qui praeter istos boni significantur. Myrrha et aloe. Per myrrham passionem martyrii notamus, per aloe quae in gustu amarissima est, interius vero recepta sanat afflictionem carnis, jejunando, vigilando, et caetera notamus, quae dum fiunt aspera et intolerabilia videntur, sed tamen animam intrinsecus sanant. Cum omnibus pigmentariis, id est cum omnibus donis Spiritus sancti. Et pulchra est conjunctio arborum cum unguentis, quia [Col. 0532D] cum carnem a lascivia refrenamus, consequens est ut majora dona Spiritus sancti recipiamus.

VERS. 15, 16.---Et fons hortorum puteus aquarum viventium, quae fluunt impetu de Libano. Descripsit emissiones futuras, nunc autem unde irrigantur, videlicet a fonte baptismatis, qui est fons hortorum Ecclesiae, unde tota irrigata est. Puteus aquarum viventium, per puteum continentium profunditates, id est mysteriorum, per aquas viventes dona sancti Spiritus, quae nunquam deficiunt. Et hoc est dicere, fons baptismatis continet mysteria donorum sancti Spiritus, quae fluunt, scilicet in subditos de Libano, id est de candidatis viris et praedicatoribus, impetu, id est nullo vitio obstante, id est ita pleniter Spiritus sanctus per praedicatores operatur in auditoribus ut nullum vitium queat resistere. Surge, aquilo, et veni, auster, ac si dicat. Cum talis sit hortus meus et tales emissiones futurae; surge ergo aquilo, id est tu Satanas in frigiditatem, id est qui infrigidas mentes [Col. 0533A] hominum a fervore charitatis. Surge, id est praepara te ad impugnandum meos, et veni, id est in membris tuis infer tormenta eis. Auster, perfla hortum meum, id est sed tu Spiritus sanctus fla per hortum meum, id est inspira meis ne deficiant in tribulationibus, et fluent aromata illius, si perseveraverint passi, tunc diffamabuntur eorum bona opera. Vel ita, ac si dicat, tales erunt emissiones tuae, ut hoc fiat. Surge, id est recede, aquilo, qui horto meo insidiaris, et veni, auster, sancte Spiritus perfla hortum meum, id est inflamma illos qui sunt futuri hortus meus, et tunc fluent aromata.



CAPUT V.

VERS. 1, 2.---Veniat dilectus meus in hortum suum. Sponsa a dilecto se laudari audiens, sic ejus adventum adoptat: Quoniam tales emissiones meae sunt, et hoc per me fieri non potest, veniat igitur dilectus meus in me, hortum suum, id est ostendat per miracula se adesse mihi in praedicatione. Ut comedat, [Col. 0533B] id est delectetur in fructibus pomorum suorum, id est super nos, qui sumus poma sua, ac quaerat tales qui fiant hortus ejus. Christus adventum suum sponsae promittit dicens: Rogas me venire et ego veniam. Unde sit tibi signum, quia ego olim veni in hortum meum, id est in primitivam Ecclesiam, sic in te veniam, cum sis soror mea et sponsa. Messui myrram meam. Ac si dicat: In his miracula ostendam, et tandem messui, id est quasi manipulos collegi in hortum myrrham meam, id est martyres meos, cum aromatibus, id est caeteris electis. Comedi favum cum melle meo, ac si dicat: Non immerito recepi eos, quia praedicatio eorum et minor et major deliciae mihi erat, et hoc est quod dicit, comedi favum, id est praedicatores, cum melle, id est forti praedicatione de me facta. Bibi, idem est quod comedi, vinum, id est praedicationem, et hoc est dicere, ad illos veni per illos miracula ostendens, id est, per aeternam vitae beatitudinem reperi, quia vita et [Col. 0533C] praedicatio eorum mihi placuerunt. Sic et te, si legitime certaveris, in aeterna beatitudine recipiam. Comedite, amici, et bibite. Ac si dicat: Ego ad vos veniam, sed vos amici id est praedicatores, quibus omnia revelavi, ita praedicate ut possitis comedere eos, id est delectari in illis quibus praedicatis. Et bibite, idem est quod comedite, sed ad minores pertinent, quia infantes non comedunt. Et inebriamini, charissimi. Ita sitis verbo praedicationis intenti, ut quantum ad vos sitis obliviscentes laboris et passionis vestrae. Ego dormio. Sponsa audiens admonitionem sponsi respondet: Sponsus meus hortatur me ad praedicationem, sed ego dormio, id est ab omnibus curis quiesco. Et ne intelligeretur carnalis dormitio, dicit: Cor meum vigilat, id est ita dormio a terrenis, ut in lege Dei mediter die ac nocte. Vox dilecti mei pulsantis, id est ideo ad praedicationem vigilo, quia haec est vox dilecti mei pulsantis, id est monentis, id est quia ipse sponsus monet, dicens: [Col. 0533D] Aperi mihi, id est aufer mihi velamina peccaminum a cordibus incredulorum. Soror, id est cohaeres, amica, cui commisi secreta mea, columba donis sancti Spiritus repleta, immaculata sine intermissione bonorum operum. Aperi dico, quia caput meum, id est divinitas mea, plenum est, id est circumdata rore, id est persecutoribus, quorum sententiae nocturnae sunt ut ros, qui dicunt se in Deum credere, sed obtenebrati sunt sententiis daemoniacis. Et cincinni, id est qui futuri sunt mei, ita in charitate devoti ut cincinni, id est, contorti capilli capitis mei, qui adhaerebunt mihi, sunt pleni guttis noctium, id est nocturnis sententiis, id est qui jam putantur membra Christi, nec non et illi qui, quando convertebantur, male erant tenentes sententias perditionis.

VERS. 3.---Exspoliavi me tunica mea, id est respuo omnem saecularem curam, ut ad praedicationem festinarem. Quomodo induar illa, id est implicabo me [Col. 0534A] iterum saecularibus, dimissa praedicatione, cum ipse dicat: Aperi mihi, soror mea. Lavi pedes meos, id est meliori intentione operum eorum, ut tantum non verbo, sed opere bonitatis exemplo dimittendo.

VERS. 4, 5.---Dilectus meus misit manum suam. Ac si dicat: Bene potero praedicare, quia dilectus meus misit, id est immittet manum suam in auxilium meum. Per foramen, id est auditorum aures, id est ipse faciet ut ipsi libenter auscultent per foramen, scilicet laterum suorum, id est cum ipsi audient me pro redimendo humano genere esse passum, compungentur. Et venter meus, id est molliores mei intremiscent pro peccatis sui dolentes. Respicientes ad tactum ejus, scilicet auxilium ejus. Ideo surrexi id est surgam, aperire scilicet corda fidelium dilecto meo. Manus meae, id est ideo bene potero praedicare, quia auxilium sponsi adest, et ideo quia vita mea non est contemnenda, quia hoc est quod dicit: Manus meae, id est operationes meae, [Col. 0534B] stillaverunt, id est emittendo ostendere myrrham, id est in opere meo possunt percipi, quia, si necesse sit, mortem non recusabo pati. Digiti mei, id est discretio praedicationis meae, pleni myrrha, id est charitate. Myrrha enim unguentum, unde notamus dona sancti Spiritus, sed addit probatissima; unde intelligimus charitatem, quia probatissima virtutum caeterarum, sed quia in sepulcris adhibetur, possumus notare se velle dicere tantam sibi esse charitatem cum discretione praedicationis, ut non dubitet pro salute subditorum mortem subire.

VERS. 6, 7.---Pessulum ostii mei scilicet universalem Ecclesiam dicit. Ac si dicat: Ipse jubet aperire quid faciam, unde est signum mihi quod olim aperui pessulum, id est clausuram ostii mei, id est mentem illorum qui sunt modo mei. At ille declinaverat, id est ego aperui dilecto meo, sed hoc non sine auxilio ejus, quia ipse declinaverat, id est de coelo descenderat in me, atque transierat. Ac si dicatur: Nondum potest intelligi totus, et a me comprehendi, et [Col. 0534C] hoc est quod dicit, atque transierat, quia nulli in hac vita plena visitatio Dei conceditur, ideo transire dicitur, id est in futuro plenius videndo ostendit. Anima mea liquefacta est, ac si dicat, ideo quia ipse in me declinaverat, anima mea, id est miserorum meorum, liquefacta est a duritia iniquitatis per calorem Spiritus sancti, id est postquam illis praedicavi, citius acquieverunt, et hoc est quod dicit: ut locutus est. Postquam praedicavi, dilecto meo adjuvante, quaesivi et non inveni. Dixi superius quia transierat, et quia dixit sponsa transierat id est plenariam Divinitatis notitiam non habuit, quaesivi per Scripturas sanctas, conata ad perfectionem venire, sed non inveni, id est defeci. Vocavi, id est perseveravi inquirendo, et non respondit mihi, id est nunquam tantum inquirere potui, ut plenarie eum viderem, et hoc est dictum ad similitudinem, quia cum inquiritur is qui fonti respondet, tunc invenitur. Invenerunt me. Ad hoc quod possit quaeri, quomodo [Col. 0534D] illa cum esset in occulto, et idolis subdita aperuisset corda aliorum. Christus respondet quia invenerunt me, scilicet in praedicatione, custodes, id est praedicatores, qui custodiunt ab hoste civitatem, id est Ecclesiam, percusserunt, id est compunctionem habere fecerunt. Et vulneraverunt me, quod magis est, id est poenitentiam mihi peccatorum imposuerunt. Vel ita percusserunt cum dixerunt generaliter: Quicunque peccaverint, et poenitentiam non egerint, damnabuntur. Vulneraverunt, cum spiritualiter unusquisque scelus carpebant. Facta autem praedicatione tulerunt, id est deponere me fecerunt pallium meum, id est terrena quibus cooperiebar. Custodes murorum, id est sanctarum Scripturarum, qui ut muri civitatem, sic custodiunt Ecclesiam. Vel muri, id est virtutes, quae quemlibet tuentur.

VERS. 8-10.---Adiuro vos, filiae. Ad si dicat: Quoniam omnia vana pro ejus amore contempsi, rogo vos videre ut ita operemini, ut in operibus vestris [Col. 0535A] notescat me vobis praedicasse, ita ut amor meus quantus sit erga vos pro Christo, appareat, et hoc est quod dicit: Adjuro, id est constringo vos, filiae scilicet futurae Jerusalem, si prosit quod inveneritis, id est quoniam jam cognovistis dilectum per me, ut annuntietis ei, id est bona opera vestra ostendatis, quia langueo amore, quia non bene operantur, nisi praedicetur eis, neque praedicatur nisi dirigantur. Qualis est dilectus tuus. Judaea audiens illam tanto ardore dilecto inservire, admirans ait: Qualis est dilectus tuus ex dilecto? Ac si dicat: Magnus est ex dilecto, id est dilectione tua video eum magnum esse. Cum tu sis pulcherrima mulierum, id est sectarum, et quod multum eum diligas cognosco, quod adjurasti nos. Quod autem repetitur, qualis est dilectus tuus, pro nimia afflictione facit, quia et ipsa eum diligere cupit. Dilectus meus candidus, id est in carne sine vitiis apparens, et rubicundus sanguine martyrii: Electus ex millibus, millenarius numerus [Col. 0535B] perfectus est, universalem notamus, ut dicatur: Iste solus est electus a Deo Patre inter omnes patriarchas, et prophetas, et apostolos et caeteros ad redimendum genus humanum.

VERS. 11-13.---Caput ejus, id est divinitas quae caput est hominis divini, est aurum optimum, id est pretiosa divinitas est inter omnia, sicut aurum inter caetera metalla. Comae ejus. Hactenus in seipso, et secundum humanitatem et divinitatem descriptus, modo vero in membris suis, videlicet in fidelibus. Comae, id est fideles, qui quanquam sint molles inter caetera, sicut capilli inter membra capiti. Sicut elatae, vel in palmis sunt spicae simul adhaerentes, per quas quasi per catervam fidelium notamus virtutem. Per elatae intentionem in coelum, ac si dicat. Fideles tui sunt habentes multas virtutes, propter retributiones coelestes Nigrae quasi corvus. Corvorum pulli dum implumes sunt, albi sunt, et quia similes non sunt parentibus, ideo non pascuntur ab eis; sed fame coacti quemdam fetorem emittunt, [Col. 0535C] unde attractae muscae circa rostra eorum versantur, et postquam multae glomerantur, ab eis glutiuntur, sed postquam nigrescunt a parentibus amati pascuntur. Sic dum in secta Dei juvenes Ecclesiae et Christi, videlicet parentum nostrorum vestigia recusamus, ab eis non pascimur, sed fetorem vitiorum emittentes, muscis, id est sententiis diaboli pascimur, sed quando incipimus denigrari sententiis, id est passionum tribulatione, ad imitationem parentum, videlicet Ecclesiae et Christi, sustinentes, diligimur ab illis, et pascimur. Unde dicitur, nigrae quasi corvus, id est sustinentes nigredinem passionum, ut diligantur a Christo et Ecclesia ut corvus a parentibus, cum jam ad similitudinem eorum nigrescit. Oculi ejus, id est provisores per quos Ecclesiae suae utilitatem providet, sicut columba, id est repleti septem donis Spiritus sancti super rivos aquarum, id est immorantes super sententias Scripturarum praecavent sibi ita ab adventu antiqui accipitris, [Col. 0535D] quae lacte sunt lotae, id est in primis infantuli doctrina a sordibus mundati. Et resident juxta fluenta plenissima, hoc est in primis lacte loti, id est potati, postea ad plenitudinem donorum Spiritus pervenerunt. Genae illius, id est praedicatores pudicitia vitiorum devoratores, areolae aromatum, id est sedes virtutum, consitae, id est ordinatae a pigmentariis, id est ab apostolis Christi, qui in fidelibus virtutes plantant, ut pigmentarius herbas, quibus aromata serit in areola. Labia, id est praedicatores in Veteri et Novo Testamento, concordantes verbo et opere. Lilia, id est nitentes in candore, distillantia, id est ostendentia, primam myrrham, id est charitatem ad martyrium cogentem, id est in verbis et operibus tanta charitas quae martyrium pati non dubitet.

VERS. 14, 15.---Et manus ejus tornatiles aureae, per manus opera bona notantur, per tornatiles assiduitas boni operis, in idem tendentes, ut tornatura, per aureae, charitas cum sapientia. Et hoc est dicere: [Col. 0536A] Ejus operatores a bono opere nunquam cessant, cum charitate et sapientia agentes. Pleni hyacintho, id est quidquid agunt dono sancti Spiritus fit, quia hyacinthus ignei coloris est. Venter ejus, id est molliores in Ecclesia, eburnei, id est castitate nitentes. Ebur enim candidum et castissimum animal est. Distinctus sapphiris singulares virtutes ad coelestia respiciunt. Sapphirus aerii coloris. Vel, distinctus sapphiris, quia humana fragilitas partim esurie, fatigatione, cogitatione, morte, partim divina celsitudo, miraculis, resurrectionis gloria intelligitur. In hac enim sententia humanitatis fragilitatem in Dominico bomine per ventrem intelligimus. Crura ejus, id est portitores, praedicatores ejus, marmoreae columnae, id est firmiter rectitudinem servant; per columnam rectitudinem, per marmor soliditatem. Quae fundatae, id est stabilitae super Trinitatis fundamentum, quae est aurea inter omnia velut columna super bases. Species ejus ut Libani, id est ut Libanus [Col. 0536B] celsitudine et gratia arborum alios montes, sic et Christus omnes sanctos meritorum celsitudine praecellit. Electus ut cedri, id est cedrus, quae est arbor imputribilis et fugans serpentes, eligitur in construendis aedificiis, sic solus Filius Dei ad redimendum genus humanum.

VERS. 16, 17.---Guttur illius suavissimum, id est praedicatio ejus suavissima, quia interiora sanat. Et totus desiderabilis, quia totus Deus, totus homo, in quem desiderant angeli prospicere. Deus in majestate Patris, homo in virginitate matris, in illa Creator in ista Salvator. Talis, qualem descripsi, est dilectus meus, et ô quae debetis esse filiae Jerusalem, iste amicus meus; quia quanto devotius quisque diligit Deum, tanto familiarius habet Deum amicum sibi. Ac si dicat: Talem necesse est ut intelligas eum esse, si vis eum habere amicum. Quo abiit dilectus tuus. Ecclesia de Judaeis audiens eum talem esse, optat se sponsam sibi fieri, dicens: O pulcherrima mulierum, quo abiit dilectus tuus? ac si dicat: [Col. 0536C] Nos putabamus eum nobiscum esse, sed video quia recessit. Ostende ergo ad quos a nobis abiit, quo declinavit? id est ad quos descendit, ita ut in illis maneat, qui eum diligunt. Si ostenderis nobis qui sunt sedes ejus, quos imitando, notitiam ejus habeamus, tunc nos tecum, id est in secta tua positi, quaeremus eum verbo et opere. Eccelesia de gentibus audiens affectum Judaeae, ostendit sibi quos debeat imitari, ita:



CAPUT VI.

VERS. 1.---Dilectus meus descendit, id est in experientia rei miranda facio, in hortum suum id est in Ecclesiam, et quia in Ecclesia sunt et grana et paleae, dicit ad quam partem descendit, videlicet ad perfectos, ut per eos alios sibi adjungat, non quod non sit in minoribus. Et quia liquido appareat eum ibi esse, ad areolam aromatum, id est ad perfectiores in quibus ordinantur virtutes ut aromata in areolis. Ut pascatur in hortis, id est ad perfectiores descendit, [Col. 0536D] ut per illos virtutes acquirat, qui fiant sibi hortus in quo delectetur. Et lilia colligat, id est multitudinem virtutum ornet in illis.

VERS. 2-5.---Ego dilecto meo, id est quia ad areolam descendit ut per me fideles sibi acquirat, Ego dilecto meo obedio, et dilectus meus mihi scilicet succurrit. Qui pascitur, id est delectatur, inter lilia, id est candore virtutum. Pulchra, ac si dicatur: Cum video hanc voluntatem in te ut alios participes mei facias, pulchra ergo es, id est sine invidia, amica mea, Suavis, id est sine austeritate invidiae in cogitatione, et decora in opere. Sicut Jerusalem, id est sicut fuerunt illi qui sunt jam visio pacis. Terribilis ut castrorum acies ordinata. Ac per hoc quod mihi adeo pulchra es, adeo terribilis es hosti, ut castrorum acies, id est sicut milites cum ordinantur ad bellum, ubi nullus locus sine munimine relinquitur, quia tanto magis malignis spiritibus sumus terribiles. Averte, averte ac si dicat, et quamvis sim [Col. 0537A] tam pulchra, propter quod videtur plenitudinem notitiae meae te posse habere, tamen averte oculos mentis tuae a me, id est noli laborare ut plenariam de divinitate scientiam habeas. Et quia ipsi me avolare, id est recedere a scientia tua fecerunt, id est quanto magis naturam divinitatis inquiris, tanto minus videris tibi scire, et ideo non debet aliquis laborare plus scire quam oportet, usque dum veniamus in patriam, ubi evacuabitur quod ex parte est, et videamus quasi a facie ad faciem. Vere es pulchra, quia capilli tui, id est fideles tui, sicut grex ascendentes de virtute in virtutem. Per gregem notamus concordiam fidei. Quae apparuerunt, scilicet caput Galaad, id est per me qui sum caput Galaad, id est acervus testimonii, id est ad quem acervantur omnes martyres. Omnes gemellis fetibus, id est omnes tui sunt in dilectione Dei et Christi. Per sterilis, omne bonum opus, non est in eis.

VERS. 6-8.---Sicut cortex mali punici genae tuae. [Col. 0537B] Cortex mali punici rubicundus est, per quem passiones notamus, interius autem granatus et albus est, unde munditiam et multitudinem virtutum intelligimus, et hoc est dicere: Genae tuae, id est praedicatores tui pudici, et vitia annullantes, ipsi exterius sunt rubicundi passionibus, intrinsecus in anima mundati a vitiis, et in virtutibus fulgentes. Absque occultis tuis, id est tu cares illis quae debent esse occulta, id est haeresi. Sexaginta sunt reginae. Ac si quaeratur quae sunt illae filiae, et reginae, et concubinae, quae pulchritudinem sponsi laudabunt? Respondet sexaginta, id est quae sex opera misericordiae, et decem praecepta legis servant. Isti, inquam, tales sunt reginae quae amore et coelestis Spiritus intuitu, praedicatione fidei et veritatis, et sacri baptismatis fonte sobolem aeterno Regi spiritualem generant. Octoginta, id est quae pro terrenis praedicant. Et per octogenarium notamus quatuor in coelo et totidem in terra climata, et sic totum mundum. Ac si dicatur illis qui pro quolibet terrenorum praedicant, illi sunt [Col. 0537C] concubinae, id est pro carnalibus solummodo Christum praedicando et baptizando docentes. Et adolescentularum non est numerus, adolescentulae sunt Ecclesiae, quas superius filias Sion nominavit, id est noviter in baptismate renatae, quarum ideo dicit non est numerus, videlicet nec octogenarius nec sexagenarius, quia propter novitatem fidei non pleniter potest percipi, utrum sint sexaginta an octoginta. Una est columba mea. Ac si dicat, Quamvis sponsam meam ita per singula laudem, una tamen et in fide et in caeteris virtutibus, columba mea, id est donis Spiritus sancti redundans; perfecta mea, in omni bonitate, una est, scilicet interius et exterius, matri suae, id est praedicatoribus, qui eam in fide nutrierunt. Electa genitrici suae, quae eam in fide peperit. Ac si dicat: Una in fide et electa inter omnes sectas, et ad similitudinem eorum qui eos ab errore ad fidem convertunt et eorum qui eos postea cibo doctrinae salutaris nutriunt. Et quia talis est, videbunt filiae [Col. 0537D] Sion, id est noviter ad speculationem domini conversae sed et reginae, id est perfecti sese regentes, et non pro terreno lucro ad lectum Salomonis ascendentes, sed amore mariti, et concubinae, id est terreni praedicatores, non pro amore vel honore Christi praedicantes, sed pro terreno, laudaverunt eam, quia, etsi quidem pretio terrenorum praedicant, tamen benedicunt Ecclesiam laudantes. Ecclesia de Judaeis audiens gentilem a sponso adeo laudari, sic de ejus praedicatione admiratur.

VERS. 9.---Quae est ista quae progreditur, de virtute in virtutem, et bene quasi aurora, quia jam lumen veritatis in ea ortum est, transactis tenebris ignorantiae? Aurora quippe in electis surgit, cum pravitatis pristinae tenebrae fugantur, et sese in novi luminis fulgorem convertit. In illa igitur luce quae districti Judicis adventu notatur, corpus damnati hostis ortum surgentis aurorae non videt, quia cum districtus Judex ad judicium retributionis venerit, [Col. 0538A] suorum quisque mortuorum caligine pressus, quanta claritate lumen intimi cordis surgat, ignorat. Tunc namque electa mea ad alta rapitur, ut divinitatis radiis illustretur, et quo ejus respectu profunditur, eo ultra se, gratia coruscante, sublevatur. Notatur dies, quae suorum restauratione corporum videns lumen plenius consummatur. Ortus itaque aurorae est vox Domini clarescentis Ecclesiae, quem videre reprobi nesciunt, quia a conspectu districti Judicis malorum suorum pressi ad tenebras trabuntur. Pulchra ut luna, majorem lucem in luna notamus, per solem vero perfectam. Luna autem a sole lumen recipit, sic Ecclesia a Christo. Et sicut luna noctem illustrat, sic Ecclesia noctem mundi. Quemadmodum sol solus lucet et omnes tenebras fugat, sic et Ecclesia fidelium sola lucet in mundo, et omnes haereticorum fugat tenebras, quia sui Conditoris imaginem in omni justitia et sanctitate portat. Terribilis ut castrorum acies ordinata. Quamvis sponsa tam pulchra sit, [Col. 0538B] aereis tamen potestatibus terribilis in unitate, et charitate, fidei et spei.

VERS. 10-12.---Descendi in hortum nucum. Christus suaque Ecclesia Judaeis quae interruperat verba repetit. Ac si dicat: Quia talis est sponsa, quod merito laudabunt eam reginae et concubinae et filiae, descendi, id est per effectum videlicet, per miracula me faciam videri descendisse, ad hortum nucum, id est perfectiores. Et si Christus in omnibus membris suis sit, perfectius tamen in Petro quam in Cornelio: in Martino quam in Brictio. In nuce tria notantur, amarum exterius in cortice, infra quam testa. . . . . . . . . . . . . . . . . . . . carnis ex anima Conditoris dulcor est virtutum. Ut viderem, id est per majores virtutes miraculorum ostendam, ut faciam poma videri, id est fructus illorum, qui sunt convalles, id est humiles ab utroque Testamento irrigari. Et inspicerem, id est ut faciam inspici, se floruissent, id est si jam haberent initia virtutum, qui sunt futuri, vinea, id est perfecti, et germinassent, [Col. 0538C] id est si jam haberent initia virtutum emittere, qui sunt futuri mala punica, id est martyres. Nescivi; anima mea conturbavit me. Synagoga, videns Christum in sponsam suam descendisse, dolet se tantum tardasse, et sic reddit causam quare prius ad fidem non venisset. Nescivi dona sancti Spiritus hominibus dari, neque Filium Dei incarnatum, quia anima, id est pravus intellectus, quem in lege mea habebam, conturbavit me, id est non sinebat ad agnitionem veritatis converti. Revertere, revertere Sunamitis, revertere, revertere ut intueamur te. Noli turbata esse, sed revertere ad agnitionem tui redemptoris, qui tibi potius in lege et prophetis promissus est. Revertere puritate fidei et operum perfectione. O Sunamitis, id est captiva jam vinculo infidelitatis. Revertere ad tuum Redemptorem, ut salveris.



CAPUT VII.

VERS. 1.---Quid videbis in Sunamite nisi choros castrorum. Tu doles Synagogam obduratam, prope [Col. 0538D] est tempus quo choros bellantium adversus malignos spiritus et laudantium Deum videbis in ea. Quam pulchri sunt gressus tui in calceamentis, filia principis? Nunc laudes Ecclesiae ab ipso sponso proferuntur, et primo operum constantia et mortificatio voluptatum laudantur in ea: quam et filiam principis, id est Christi, ob gratiam baptismatis et nobilitatem virtutum nominat. Junctura femorum tuorum sicut monilia, quae fabricata sunt manu artificis, duorum concordia populorum spirituali prole fecundantium in junctura femorum designatur, quae sicut monilia fabricata sunt manu artificis, id est ineffabili largitate Conditoris nostri firmata. In monilibus bona opera exprimuntur.

VERS. 2-4.---Umbilicus tuus, id est fragilitas infirmitatis nostrae crater fit tornatilis, cum conscientia mortalitatis atque infirmitatis nostrae admoniti calicem verbi salutaris prompta mente proximis propinare satagimus. Venter tuus sicut acervus tritici vallatus [Col. 0539A] liliis. Acervus tritici vallatus liliis est abundantia boni operis, quae sola perpetuae lucis colligitur in ventre memoria. In tritico multiplicatio boni operis, in liliis castitas exprimitur. Duo ubera tua. De hoc versu superius dictum est. Duo ubera tua, doctores sunt utriusque populi, hinnuli gemelli propter unam concordiam. Collum tuum sicut turris. Item in collo doctores designati sunt, qui turri eburneae propter firmitatem et pulchritudinem comparantur, qui civitati Dei et robur et decus praestant. Oculi tui, id est provisores tui, sicut piscinae in Hesebon, id est abundantes in sapientia. Hesebon civitas est, quae dicitur cingulum moeroris. Sicut piscinae adaquant totam civitatem, ita praedicatores adaquant mentes fidelium, qui moerore cincti sunt, id est jejunio et caeteris laboribus, quae sunt in porta, scilicet in introitu, filiae multitudinis, id est fidelium tendentium ad multum, id est ad Deum. Item oculi Ecclesiae doctores, propter providentiam, sicut collum propter nutrimentum. Et recte piscinae comparantur, quia [Col. 0539B] doctrinae fluenta suis auditoribus praebere non cessant. Nasus tuus sicut turris Libani. Item in naso verbi Dei dispensatores causa discretionis designantur. Turris, quia eminentissimum locum obtinet in Ecclesia, quae respicit contra Damascum, id est sanguinarios et impios, quia Damascus sanguinem bibens interpretatur.

VERS. 5-9.---Caput tuum ut Carmelus, et comae capitis tui sicut purpura regis juncta canalibus. In capite mens designatur, in comis cognitiones, et sicut capite membra, ita mente cogitationes reguntur, ut in Carmelo, id est in sublimibus et in passione Christi quae nomine purpurae exprimitur, versentur. Canales sunt praecordia sanctorum, in quibus tales cogitationes versantur. Quam pulchra es, id est spiritualibus virtutibus! Statura tua, id est rectitudo operationis bonae semper ad victoriam tendit; uberibus doctores propter lac primae eruditionis comparantur, et hortis aequantur propter mysteria dulcissimae aeternitatis, [Col. 0539C] Dixi: Ascendam in palmam. Aperte enim victoriosissima crux palmae comparatur, in quam Christus ascendens, apprehendit fructum, id est dona, quae largitus est sanctae Ecclesiae. Igitur ex illo tempore botrus vineae germinavit, id est sancti doctores, quae majori scientia et gratia post crucem et resurrectionem Salvatoris abundabant. Et odor oris tui sicut malorum; guttur tuum sicut vinum optimum. In gutture vox praesentis doctrinae, in odore fama absentis designatur, id est apostolis praedicatoribusque maximis dedit ad medicandum, et non alteri cui totam curam servitutis et dilectionis impendit.

VERS. 10-13.---Ego dilecto meo subdita sum, et ad me conversio ejus, me solam diligit et adjuvat ne deficiam in via. Veni, dilecte mi, egrediamur, in agrum, commemoremur in villis, quia nullatenus Ecclesia ad bonum operandum egrediendo procedere, vel in exercitio bonum operandi persistendo commorari, [Col. 0539D] vel saltem ad propositum bene agendi assurgere, vel animos auditorum suorum quantum profecerint, discernere sufficit, nisi gratia Dei, qui dixit: Ecce ego vobiscum sum, etc. (Matth. XXVIII, 20.) Item in agris Christiani, in villis pagani, in vineis Ecclesiae, in floribus fides, in fructibus virtutes, in malis punicis martyres designantur. Ibi dabo tibi ubera mea, id est parvulorum meorum paedagogos, quia in his omnibus proficiunt doctores sancti. Mandragorae dederunt odorem in portis nostris. Mandragorae propter multimoda medicaminum genera sanctorum virtutibus comparantur. Portae Ecclesiae doctores sunt sancti. In hujuscemodi portis mandragorae dant odorem, cum principales quique ex se virtutum palmam emittunt. Omnia poma nova et vetera, dilecte mi, servavi tibi: Poma nova et vetera, praecepta sive promissa sunt Novi et Veteris Testamenti, quae omnia ad ejus gratiam refert Ecclesia.



CAPUT VIII.
[Col. 0540A]

VERS. 1-3.---Quis mihi det, te fratrem meum? Vox ista sanctorum antiquorum sperantium adventum Christi in carne. Sugentem ubera matris meae, id est in Synagoga nasci ac nutriri, juxta humanae conditionis naturam. Ut inveniam te foris. Intus erat dilectus, dum in principio erat Verbum (Joan. I, 1), foris, dum caro factum est (ibid., 14). Et osculer eum, id est facie ad faciem videbo, et ore ad os loquar. Et jam nemo despiciat me. Ante adventum Christi intra angustias Judaeae tantum fuit Ecclesia, post ascensionem in toto mundo. Apprehendam te, et ducam in domum matris meae, et in devotione venientem excipiam, et peracta carnis dispensatione redeuntem in domum matris meae, ubi est coelestis Jerusalem mater nostra. Ibi me docebis. Facies me potiora sperare, quam in lege habuissem. Et dabo tibi poculum ex vino condito, id est ferventem amorem variis virtutum pigmentis ornatum. Et mustum granatorum [Col. 0540B] meorum, id est gloriosorum martyrum, sanctorum triumphum, qui per ferrum flammasque ad te transire non dubitant. Laeva ejus sub capite meo, et dextera illus amplexabitur me. Laeva Incarnationis dona designat, et dextera gaudia futura sanctorum cum Christo exprimit.

VERS. 4, 5.---Adjuro vos, filiae Jerusalem. Quae est ista quae ascendit de deserto, affluens deliciis? Vox synagogae mirantis quomodo Ecclesia de deserto gentilitatis in sponsi amplexus ascendisset, deliciis affluens, id est omnium donorum pulchritudine, innixa super dilectum suum, id est omnia quae habet ad gratiam dilecti referens, in eum, quem mihi soli imitando proposui. Sub arbore malo suscitavi te. Respondet pro sponsa Synagogae ipse sponsus. Sub arbore crucis a perpetua morte revocavi te. Ibi corrupta est mater tua, ibi violata est genitrix tua, id est major pars plebis Christum negando, et Barabbam eligendo, ad crucem reprobata est.

VERS. 6-8.---Pone me ut signaculum super cor [Col. 0540C] tuum ut signaculum super brachium tuum, Signa brachio vel digito ob memoriam cujuslibet rei ligamus. Per cor cogitatio, et per brachium designatur operatio. Quia fortis est ut mors dileetio, dura sicut infernus aemulatio. Fortis est usque ad mortem mea dilectio in te, o Synagoga, sed tua aemulatio dura in me fuit sicut infernus, sed verte aemulationem in dilectionem, et eris mihi sponsa et soror et amica. Lampades ejus, lampades ignis atque flammarum, dilectionis lampades corda sunt fidelium. Ignis propter fervorem cordis, flammarum propter efficaciam operationis. Aquae multae non potuerunt exstinguere charitatem, neque flumina obruent illam. Aquas multas et flumina, tentationum dicit incursus. Si dederit homo omnem substantiam domus suae pro dilectione, quasi nihil despiciet eam. Sancti vero totam substantiam pro dilectionis magnitudine, quasi nihil despiciebant. Soror nostra parvula et ubera non habet. Quid faciemus sorori nostrae, in die quando alloquenda est? [Col. 0540D] Prima nascentis Ecclesiae de gentibus tempora designat, quando adhuc et parva fuit, et minus idonea praedicare verbum. Quasi sponsus Synagogae dixisset de ea: Quid faciemus sorori nostrae, in die quando alloquenda est? Ac si aperte dicat: Parva quidem numero est Ecclesia gentium, et necdum verbi mysterium sufficit subire.

VERS. 9.---Si murus est, aedificemus super eum propugnacula argentea. Ac si diceret: Si aliquos in se fortes habet, vel claros ingenio, vel philosophia instructos, addemus illis propugnacula argentea, id est scientiam divinarum Scripturarum. Si ostium est, compingamus illud tabulis cedrinis. Si sunt simplices, tamen studio docendi inhiantes, proponamus illis exempla priorum justorum. Cedri virtutes sanctorum, et tabulae latitudinem charitatis designant. Ad haec ipsa respondet:

VERS. 10.---Ego murus. Ego de vivis compacta sum lapidibus. Ubera mea sicut turris, ex quo facta [Col. 0541A] sum coram ipso quasi in pace, id est doctores habens fortissimos ceu turris, et qui parvulos nutrire sciant. Vinea fuit pacifico in ea, quae habet populos. Vinea, id est catholica Ecclesia fructu abundans fidei fuit pacifico, id est Christo, qui omnia pacificavit. Tradidit eam custodibus prophetis, vel apostolis, vel angelicis dignitatibus. Vir affert pro fructu ejus mille argenteos, id est in retributione aeterna hujus vineae affert mille argenteos, id est pro acquisitione regni coelestis cuncta quae mundi sunt relinquit.

VERS. 11-12.---Vinea mea coram me est. Vox sponsi. Verum etsi de aliis commendem custodibus, tamen te semper habeo in mea praesentia, videns et remunerans laboris tui devotionem in omnibus. Mille tui pacifici. Mille, subauditur argentei, quasi dixisset: Qui pro amore meo cuncta sua dimittunt in pace habeant reservata; signans simpliciores in Ecclesia, qui omnem suam substantiam millenario numero designatam, pro charitate Dei amittant. Et ducenti his qui custodiunt fructus ejus, id est argentei, [Col. 0541B] his qui custodiunt fructus ejus, qui sunt doctores sancti, qui omnia mundi dimittunt, et in verbo praedicationis laborare non cessant, in duplici remuneratione, quae centenario numero designatur, donantur.

Quia locutio nostra finienda est, hoc ultimum vale [Col. 0542A] a me audite. Semper in hortis habita virtutum, et scito quod amici, id est angelici spiritus, et animae sanctorum semper te considerant, et tuo gaudent profectu.

VERS. 13, 14.---Fac me audire vocem tuam, id est vox praedicationis, quantum vales, semper audiatur a me. Ad haec sponsa respondet: Fuge, dilecte mi, et assimilare capreae hinnuloque cervorum super montes aromatum. Ac si aperte dicat, quoniam in carne apparens, praecepta ac dona vitae mihi defers, nunc his peractis revertere in sinum patris. O mi dilecte assimilare capreae hinnuloque cervorum super montes aromatum. Et hoc mihi sit solatium, quia continua visione nequeo te cernere, saltem crebra visitatione me consolari memento.



Explicit expositio in Cantica canticorum.

Hunc cecinit Solomon mira dulcedine librum,
Qui tenet egregias sponsi sponsaeque camoenas:
Et thalami memorat socios sociasque fideles.
[Col. 0542B] Has, rogo, mente tua, juvenis, mandare memento.
Haec tibi vera canunt vitae precepta perennis,
Quibus ille tuis male frivola falsa sonabit.
Ecclesiae et Christi laudes hic inde canentes:
Cantica sunt, minui [magni] falsi haec meliora Maronis.



HONORII AUGUSTODUNENSIS OPERUM PARS TERTIA LITURGICA




[Col. 0541]
GEMMA ANIMAE SIVE De divinis officiis et antiquo ritu missarum, deque horis canonicis et totius annis solemnitatibus.
(Bibl. Patr. XX, p. 1046, ex edit. Melchioris Lotteri, Lipsiensis urbis typographi, anno 1514 data.)





FRATRES HONORIO SOLITARIO.

[Col. 0541] Agmen [(114) 1Kb] in castris aeterni regis excubans, sub impetu vitiorum undique irruentium desudans, idoneo instructori armorum laureari in triumpho vitiorum, divinorum sacramenta officiorum scire volentibus. Sed partim penuria librorum, partim multimodorum occupatione negotiorum, minime valentibus, rogamus te, quemadmodum in multis aliis, ita et in hoc negotio nobis velis stylo prodesse.



RESPONSIO HONORII

[Col. 0541] Postquam, Christo favente, pelagus Scripturae prospero cursu in summa totius transcurri, atque naufragosam cymbam, per syrtes et piratas multo sudore evectam, vix ad optatum littus appuli, rursus habitatores Sion me in fluctus cogitationum intruditis, et nec vires recolligere, nec navis armamenta reficere sinitis. Dicitis enim nunc tempus esse laborandi, postea requiescendi; nunc tempus seminandi, postmodum fructus percipiendi: hac spe coactus sum onus vires meas excedens subire. Patiens vos orationibus me ad iter expedire, quatenus pondere peccatorum deposito ad desideratum quietis portum liceat fixa anchora pervenire. Vestra itaque jussione funes verborum a portu otii solvo, quassatam naviculam styli procellis meditationum impello, [Col. 0543] vela sententiarum distendens vento, spem seminis committo. Ipse autem secundum cursum tribuat, qui nutu mare ventosque tranquillat.



Honorii praefatio in Gemmam animae.

[Col. 0543] Plerosque vesania captos piget me mente considerare, quos non pudet abominanda poetarum figmenta ac captiosa philosophorum argumenta summo conamine indagare, quae mentem ideo abstractam vitiorum nexibus insolubiliter solent innodare, religionem autem Christianae professionis penitus ignorare, per quam animam liceat perenniter cum Deo regnare. Cum sit summae dementiae jura tyranni velle scire, et edicta summi imperatoris nescire, atque ea quae quotidie necessario facias non intelligere. Porro quid confert animae pugna Hectoris, vel disputatio Platonis, aut carmina Maronis, vel neniae Nasonis, qui nunc cum consimilibus suis strident in carcere infernalis Babylonis, sub truci imperio Plutonis. Dei autem sapientia maxima gloria hunc cumulat, qui prophetarum et apostolorum facta et scripta investigando jugiter ruminat, quos nunc in coelestis Hierusalem palatio cum rege gloriae exsultare nemo dubitat. Sapientum namque judicio tantum differt a non intelligente intelligens, quantum a caeco videns. Qui enim non intelligit quae agit, est ut caecus, qui nescit quo vadat; et ut Tantalus in mediis undis siti depcrit. Et licet simplicitas fidelium Deo nostro placeat, tamen intelligentiam sapientum quantum lucem prae tenebris approbat. Ob hanc causam ut jussistis, libellum De divinis officiis edidi, cui nomen Gemma animae indidi. Quia videlicet veluti aurum gemma ornatur, sic anima divino officio decoratur.



LIBER PRIMUS. DE MISSAE SACRIFICIO ET DE MINISTRIS ECCLESIAE.
[Col. 0543]


CAP. I.---Dicendorum summa libris quatuor.
[Col. 0543A]

In primis ergo De missa, per quam nobis vita redditur, et de Ecclesia, in quo agitur, et de ministris Ecclesiae, per quos celebratur, videamus. Deinde De (reliquis) Horis, quae sunt debitum nostrae servitutis, edisseramus. Tertio De solemnitatibus anni dicamus. Quarto De concordia officiorum rite subjungamus.



CAP. II.---De missa.

Missa quatuor causis nomen accepit: duabus a legatione, et duabus a missione. Missa quippe dicitur legatio: 1o Quia in ejus officio nobis legatio Christi repraesentatur, qua pro humano genere patris legatione fungebatur. 2o Item missa legatio dicitur, quia in ea sacerdos pro Ecclesia ad Dominum [Col. 0543B] legatione fungitur. A missione, missa dicitur: 1o Quia populus, qui quasi ad judicium convenit, peracta causa a judice dimittitur. 2o Item a missione dicitur, quia populi conventus, qui ad Vesperam, et ad Matutinas quasi jure tenetur, celebrato sacrificio dimittitur.



CAP. III.---De primo officio.

Missa autem in septem officia distinguitur. In primo quorum Christi legatio agitur, quam Moyses praefigurasse cognoscitur, qui Deus gentilium, papa sacerdotum, rex populorum legitur. A Deo namque Deus Pharaonis, propheta Aaron sacerdotis, dux populi constituitur. Hic legatione Dei in Aegyptum fungitur, a senioribus et populo suscipitur, populum dispersum congregat, Aegyptum signis perdomat, [Col. 0543C] oppressos a tyranno de dura servitute liberans, de Aegypto educit, in terram promissionis inducit, Sic Christus Deus deorum, sacerdos sacerdotum, [Col. 0544A] rex regum, legatione Patris in mundum fungitur, ab angelis et pastoribus pastor, Ecclesiae typum excipitur gerentibus. Qui filios Dei, qui erant dispersi, in unam fidem congregat, mundum variis signis subjugat. Oppressos a diabolo liberans de inferno educit, in patriam paradisi inducit. Hoc totum repraesentat nobis processio episcopi, qui gerit figuram Christi.



CAP. IV.---De processione episcopi.

Postquam campanae sonaverint, pontifex ornatus procedit, quem septem acolythi cum luminibus praeeunt, post quos septem subdiaconi cum plenariis incedunt. Item post hos septem diaconi gradiuntur, quos duodecim priores sequuntur. Post hos tres acolyti cum thuribulis vadunt, qui incensum gerunt. [Col. 0544B] Post quos Evangelium ante episcopum fertur, quod ipse inter duos ambulans sequitur, eumque principes cum populo comitantur. Qui, dum chorum ingreditur, a cantoribus cum versu, Gloria Patri, excipitur, Quibus ipse pacem porrigit, deinde ad altare vadit, finito cantu orationem dicit, et tunc sedere pergit. Quidam de ministris cum eo sedent, quidam ei assistunt: hoc quasi praesentiam Christi nobis exhibet.



CAP. V.---De campanis significatio.

Campanae sunt prophetae. Campanae sonabant, quia prophetae Christi adventum praenuntiabant. Pontifex templum ingreditur, et Christus hunc mundum, id est Ecclesiam, ingreditur. Episcopus de sacrario ornatus procedit, et Christus de utero virginis [Col. 0544C] decore indutus tanquam sponsus de thalamo processit. Diaconi, et subdiaconi, et acolythi, qui episcopum praecedunt, designant prophetas, et sapientes, [Col. 0545A] et scribas, qui adventum Christi in carne mundo nuntiaverunt. Diaconi prophetas significant, qui Christum jam venisse, et adhuc venturum populo praedicant, et ex Evangelio futuram vitam nuntiant. Subdiaconi cum plenariis sapientes praeferunt, qui plenitudinem Divinitatis in Christo corporaliter retulerunt. Sapientia, id est subdiaconi vadunt in medio adolescentularum tympanistriarum, ut doceant, quem tympanistae laudare debeant. Tympanistae sunt cantores laudes resonantes. Adolescentulae sunt, novae Ecclesiae Deum laudantes edomita carne. Acolythi cum luminibus typum Scribarum gerunt, qui lumen scientiae Scripturas exponendo fidelibus ministraverunt. Qui ideo singuli septem decernuntur, quia per septem dona Spiritus sancti sacramenta [Col. 0545B] missae perficiuntur. Priores cum capellanis, qui eos sequuntur, duodecim apostoli accipiuntur. Tres acolythi, qui thuribula cum incenso ferunt, sunt tres magi, qui munera nato Christo obtulerunt. Evangelium ante episcopum portatur, quia per doctrinam Christi nobis via ad vitam paratur. Episcopus a duobus deducitur, et Christus a duobus Testamentis per prophetas et apostolos mundo invehitur. Turba populi episcopum comitatur, quia Christum populus fidelium ad coelestia sequi conatur. Dum praesens officium agitur in Ecclesia non sedetur, quia labori Christi deputantur qui ad cultum Dei vocantur.



CAP. VI.---De curru Dei.

[Col. 0545C] Interim dum chorus cantat, episcopus quasi in curru vectus ad solemnitatem vadit, quia currus Dei decem millibus multiplex legitur, et comitatus episcopi decem ordinibus distinguitur, scilicet: Primus ordo, sunt ostiarii; secundus, lectores; tertius, exorcistae; quartus, acolythi; quintus, subdiaconi; sextus, diaconi; septimus, presbyteri; octavus, cantores; nonus, laici; decimus, feminae. Ita Christus mundum intravit, dum prophetarum chorus cecinerunt, curru Scripturae vectus, sanctorum ordinibus comitatus. Cantores venientem episcopum cum Gloria Patri excipiunt, et angeli Christum advenientem cum Gloria in excelsis susceperunt. Duo chori laudes concinunt, quia duo populi scilicet Judaei et gentiles Christo advenienti cum laudibus occurrerunt. [Col. 0545D] Per cantum Introitus, accipitur laus Ecclesiae de Judaeis; per Kyrie eleyson vero laus Ecclesiae de gentibus. Per Gloria in excelsis autem utriusque concors laudatio in fide Trinitatis pro adipiscenda aequalitate angelicae dignitatis. Per introitum quoque ordo patriarcharum nobis repraesentatur, per quos Christus venturus praefigurabatur. Per versum propheticum ordo prophetarum insinuatur, per quos Christus nasciturus pronuntiabatur. Per Gloria Patri ordo apostolicus commemoratur, per quos Christus jam venisse praedicatur, a quibus et Trinitas Ecclesiae insinuatur. Per introitum secundo repetitum ordo doctorum notatur per quos Christus adhuc venturus ad judicium narratur. Porro per Kyrie eleyson diversarum linguarum populi declarantur, a [Col. 0546A] quibus Christus in Gloria in excelsis cum angelis collaudatur.



CAP. VII.---Ingressus episcopi quid significet.

Episcopus ingrediens pacem clero portigit; quia Christus mundum ingrediens pacem humano generi attulit, quam in primo parente amisit. Deinde sanctuarium intrat, inclinans coram altari orat, confessionem faciens. Indulgentiam implorat, quia Christus Hierusalem passurus intravit, pro nobis lavandis se in mortem inclinavit; in coena Patrem pro Ecclesia oravit, poenitenti et confitenti Petro, vel latroni, deinde omni populo perfectam donavit. Post hoc duos sacerdotes osculatur, quia per Christum lapidem angularem duo parietes in una fide copulantur. Deinde caeteris ministris a dextra pacem [Col. 0546B] dabit, quia Christus pacem his qui longe, et his qui prope praedicavit, et ab Oriente et Occidente veniens in vinculo pacis sociavit. Altare et Evangelium osculatur, quia passione Christi homines angelis in pace sociantur. Per altare namque Judaei, per Evangelium gentes denotantur. Post haec thuribulum accipiens, altare thurificat in figura angeli qui in Apocalypsi cum aureo thuribulo altari astiterat, de quo fumus aromatum in conspectu Domini ascendebat. Quia Christus magni consilii angelus in ara crucis se pro nobis obtulit, cujus corpus thuribulum Ecclesiae fuit. Ex quo Deus Pater suavitatem odoris accepit, et propitius mundo exstitit. Fumus aromatum, orationes sanctorum sunt, quae super aram Christum, per charitatis ardorem, vel illuminationis [Col. 0546C] Spiritus sancti carbones incensi ad Deum ascendunt. Deinde altare osculatur; quia Christus pro nostra pace in ara crucis immolabatur. Deinde Gloria in excelsis incipit, et chorus concinit; quia Christus per mortem suam gloriam angelorum hominibus restituit, in qua sanctorum populus laetabundus laudes perstrepit. Deinde ad populum se convertens, Pax vobis dicit, quia Christus a mortuis resurgens, pacem Ecclesiae reddidit, suisque Pax vobis dixit. Deinde in dextera parte orationem dicit; quia Christus jam de morte ad vitam transiit, nosque de exsilio in patriam transtulit. Oratio autem illam benedictionem significat, qua coelos ascensurus suos benedicebat. His peractis, episcopus [Col. 0546D] sedere pergit; et Christus, omnibus rite peractis, coelos ascendit, et in dextra Patris sedens quiescit. Quidam cum episcopo sedent, quidam ei assistunt. Quia quidam electi nunc cum Christo requiescunt, plurimi adhuc in labore ei hic serviunt.



CAP. VIII.---Quid cereostata significent.

Episcopo ascendente ad sedem, cereostata mutantur de locis suis in ordine unius lineae, excepto primo, usque ad altare. Per cereostata varia dona sancti Spiritus exprimuntur, per lineam unam, unitas Spiritus sancti in singulis donis denotatur. A primo incipit, quia Spiritus sanctus a Christo procedit usque ad altare, id est ad corda electorum pervenit.



CAP. IX.---Quid ministri designant.
[Col. 0547A]

Diacones, qui episcopum praecedentes altare osculantur, designant justos, qui ante Christi adventum pro veritate patiebantur. Deinde post episcopum erecti stabunt; quia plurimi Christi vestigia sequentes pro eo mortem subierunt. Quidam a dextris, quidam a sinistris stant; quia dextra contemplativam; sinistra activam vitam significat. In dextra stantes sunt, in contemplativa vita Christo ministrantes. In sinistra consistentes, sunt in activa vita Christo servientes. Duo diaconi vicissim vadunt altrinsecus osculari latera altaris; quia Christus misit binos discipulos ante faciem suam in omnem civitatem. Osculum eorum significat, ut intrantes dicunt: Pax huic domui; altare, corda electorum. [Col. 0547B] Postea revertuntur ad episcopum; et discipuli reversi sunt ad Christum nuntiantes opera signorum. Quot diacones, tot subdiacones, et acolythi esse debent. Septem diacones ideo sunt, quia apostoli septem diacones in ministerium elegerunt. Et quia septem dona Spiritus sancti sacramenta missae conficiunt; ideo etiam septem diacones ministrant, quia septem discipuli post resurrectionem in piscando laborabant, quos ad prandium invitabat. Per septem subdiacones, septem columnae domus sapientiae accipiuntur. Per septem acolythos, septem lucernae tabernaculi, vel septem candelabra in Apocalypsi intelliguntur. Si quinque diacones ministrant; tunc hos quinque designant, qui Domino in resuscitatione puellae adfuerant (Marc. V). Quinque [Col. 0547C] autem subdiacones serviunt, quia haec sacramenta quinque partes Scripturae docuerunt. Vetus enim Testamentum in legem et prophetas dividitur: Novum in Actus apostolorum et Epistolas eorum, et prophetiam Apocalypsis partitur. Quinque acolythi sunt, quia quinque libri Moysi haec mysteria testificati sunt. Tres diacones si ministrant, significant tres apostolos qui Domino in monte transfigurato aderant. Tres subdiacones sunt, quia lex et psalmi et prophetae haec sacramenta praedixerunt. Tres acolythi serviunt, quia fides, spes et charitas haec mysteria perficiunt. Unus diaconus si ministrat, illum adolescentem qui Domino in passione adhaesit, scilicet Joannem, significat, quando rejecta sindone [Col. 0547D] (Marc. XIV) nudus profugit; per unum quoque diaconum designatur Stephanus, qui solus sua morte Christum est consecutus.



CAP. X.---Quid subdiaconus designat.

Unus subdiaconus servit, quia universitas Scripturae hoc sacramentum docuit. Ab uno acolytho servitur, quia in unitate tantum Ecclesiae hoc sacramentum conficitur.



CAP. XI.---Quid acolythi designant.

Acolythi usque ad Kyrie eleyson lumina tenent, quia doctores, illuminatores Ecclesiae, verbo et exemplo lumen fidelibus praebere debent, quoadusque ipsi Domini moribus invocare incipiant, et Christum veram lucem omnem animam illuminare cognoscant. Septem cerei sunt septem dona spiritus [Col. 0548A] sancti. Cereus in medio stans est Christus. Deinde luminaria ordinatim versus episcopum disponuntur; quia septem dona Spiritus sancti per Christum Ecclesiae distribuuntur. Acolythus, qui fert thuribulum, designat Joseph qui undique circumtulit Christum: significat etiam Paulum apostolum, qui praedicando Christi odorem portavit per totum mundum. Sex, vel quatuor, vel duobus ministrare non licet, quia par numerus dividi potest, et Ecclesia scindi non debet, et ideo numero Deus impare gaudet (VIRG., Eclog. VIII, 75).



CAP. XII.---De thuribulo.

Thuribulum namque significat corpus Dominicum; incensum, ejus divinitatem; ignis, Spiritum sanctum. Si est aureum, signat ejus divinitatem [Col. 0548B] omnia praecellentem; si argenteum, demonstrat ipsius humanitatem omnium sanctitate nitentem; si cupreum, declarat ejus carnem pro nobis fragilem; si ferreum, insinuat ejus carnem mortuam in resurrectione mortem superantem. Si quatuor lineas habet thuribulum, significat quatuor elementis constare corpus Dominicum, quod quatuor virtutibus, prudentia, fortitudine, justitia, temperantia fuit plenum. Quinta linea, quae thuribulum abinvicem separat, designat animam Christi, quae se morte a corpore sequestraverat. Si autem tribus lineis continetur, significat quod humana caro, et anima rationalis, et verbi divinitas una persona Christi efficitur, quarta quae partes dividit, est potestas quae animam pro ovibus in morte posuit. Si vero tantum [Col. 0548C] una linea sustentatur, designat quod ipse solus absque sorde a virgine generatur, et solus liber inter mortuos (Psal. LXXXVII) praedicatur. Circulus, cui haec omnia innectuntur, est divinitas a qua haec omnia continentur, cujus majestas nullo termino clauditur.



CAP. XIII.---De Ecclesia, et secundo officio.

In superiori officio de capite nostro Christo. In sequenti vero de corpore ejus Ecclesia agitur. Quam Maria soror Moysi praefigurabat, quae populo liberato praecinebat, et turba canticum respondebat. Sic, Christo residente, lector Epistolam in pulpito recitat et chorus cantum resonat; quia, Christo in coelis residente, doctorum ordo Scripturam mundo [Col. 0548D] intonuit, et omnis ubique populus laudem Christo sonuit. Altior locus ponitur episcopo, ut superintendat, et tanquam populum custodiat, ut vinitori locus sit ut vineam custodiat. Sic Dominus in alto coelorum sedens custodit currum suum, id est civitatem suam, videlicet Ecclesiam.



CAP. XIV.---De subdiacono.

Subdiacono legente, solemus sedere. Lectio, est praedicatio; sessio et auditorum responsio, credentium confessio. Lectores et cantores sunt Domini negotiatores. Subdiacono Epistolam legente, cerei verso ordine ab oriente in occidentem disponuntur, quia lumen doctrinae ab Oriente in Occidentem, id est per totum orbem per apostolos diffundebatur. Per Graduale, conversio Ecclesiae de Judaeis intelligitur. [Col. 0549A] per Versum, conversio de gentibus accipitur. Per Alleluia utriusque in fide laetitia exprimitur. Sequentia, cantum victoriae designat, qua justorum animae in Deo vivo pro sua liberatione exsultant, sicut filii Israel pro sua ereptione canticum victoriae canebant. Unde quidam longam pneumam cum organis jubilant, quae jubilum vocatur; quia plausum victorum laetantium imitantur.



CAP. XV.---De episcopo.

Episcopus a dextris altaris sedens, versa facie ad chorum laborantes intuertur, quia Christus a dextris Dei sedens versa facie ad Ecclesiam singulorum corda intuetur, et pro se laborantes remunerari pollicetur: unde dum Stephanus (Act. VII) pro eo laboravit, ad adjuvandum eum surrexit.



CAP. XVI.---De cantoribus.
[Col. 0549B]

Cantores qui choros regunt, sunt apostoli qui Ecclesias laudes Dei instruxerunt. Hi qui Graduale cantant, significant eos qui in activa vita Christo serviunt. In gradibus cantantes stabunt, quia justi de virtute in virtutem in scala charitatis ibunt. Qui Alleluia cantant, designant eos qui in contemplativa vita Christum laudant. Hi cantantes altius consistunt; quia tales in celsitudine virtutum coelestia contemplando scandunt. Sequentiam chori alternatim jubilabunt, quia frequentiae angelorum et hominum in domo Dei Dominum in saeculum saeculi laudabunt.



CAP. XVII.---De servo arante.

Legitur in Evangelio de servo arante, quod, peracto [Col. 0549C] acto opere de agro, domum redeat, et post servitium Domino suo impensum ad convivium recumbat (Luc. XVII). Ager Dei sunt corda fidelium, servus arans est ordo praedicantium; per lectorem Epistolae doctores exprimuntur, qui agrum Dei praedicando coluerunt; per responsionem, fideles qui per bonam operationem respondentes fructum justitiae protulerunt. Aratrum, est nostrum servitium. Boves hinc inde trahentes sunt utrinque totis viribus Domino canentes. Praecentor qui cantantes manu et voce incitat, est servus qui boves stimulo minans dulci voce bobus jubilat. Lector, legem Domini dat auditoribus qui nuper vocati sunt per officia cantorum in schola Dei ad nuptias. Schola, dicitur vocatio, in [Col. 0549D] qua si quis adhuc surdis auribus cordis torpescat, cantor cum excelsa tuba sonat in aurem ejus dulcedinem melodiae, ut excitetur. Cantores qui respondent primo canenti, vox est auditorum quasi evigilantium et Dominum laudantium. Versus, est arans servus per dulcedinem modulationis corda carnalium, quae se aperiunt more sulci in confessione vocis et lacrymarum. Arant qui aratro compunctionis corda scindunt, in lectione pascitur auditor quasi quodammodo bos. Bos ad hoc pascitur, ut in eo opus agriculturae exerceatur. Bos est praedicator, cantor, quodammodo bubulcus, qui jubilat bobus, ut hilarius aratrum trahant, scilicet instigat canentes ut laetius canant. Terra scinditur, quando corda auditorum compunguntur. Tales [Col. 0550A] operarii cum de agro hujus mundi redeunt, aeternum convivium cum Domino suo ineunt.



CAP. XVIII.---De figura alia.

Episcopus tribus horis missae sedet: scilicet dum Epistola legitur, dum Graduale et Alleluia canitur; quia Christus tribus diebus inter doctores in templo sedisse legitur. Subdiaconus, qui Epistolam legit, significat Joannem Baptistam qui ante Christum praedicavit. Per Epistolam quippe Joannis praedicatio accipitur; per Evangelium Christi praedicatio innuitur. Ideo Epistola Evangelium praecedit, quia Joannis praedicatio praecessit. Et, sicut Joannes praecursor Christi memoratur, ita Epistola ante Evangelium, quod est Christi. Praeconatur Evangelium in altiori loco quam Epistola legitur, quia Christi praedicatio [Col. 0550B] dignior quam Joannis cognoscitur. Subdiaconus tamen in eodem pulpito, quo et diaconus, legit; quia omnis populus Joannem Christum esse putavit. Graduale, significat vocationem apostolorum, qua se ad Christum converterunt. Alleluia vero, laetitiam eorum quam de praesentia Christi et miraculis ejus habuerunt. Sequentia vero, animae eorum jubilationem qua de promissa spe exsultaverunt. Hic Episcopus ministros Ecclesiae ordinat; quia et Moyses Aaron, et levitas in ministerium tabernaculi ordinavit, et Christus septuaginta duos ordinavit, quos in predicatione destinavit.



CAP. XIX.---De tertio officio.

In tertio officio ad caput reditur, et praedicatio Christi nobis ad memoriam reducitur. Hoc officium [Col. 0550C] Moyses praefiguravit, quando in montem ad Dominum ascendit, et ab eo tabulas testamenti accepit. Dominusque, cuncto populo audiente, mandata proposuit, et Moyses justitias legis exposuit, et populus se omnia servaturum respondit (Exod. XIX). Sic diaconus ad episcopum vadit, librum ab altari accipit, Evangelium, in quo divina praecepta sunt coram populo legit. Episcopus sermonem faciens populo ea exponit, et populus per Kyrie eleyson, clerus autem per Credo in unum Deum, se spondet cuncta servaturum. Qualiter autem hoc per Christum et apostolos sit gestum, breviter est dicendum.



CAP. XX.---De diacono.

Per episcopum, repraesentatur nobis Christus; per [Col. 0550D] diaconum, ordo apostolicus. Diaconus qui legit, est Petrus qui pro omnibus respondet. Episcopus lecturum diaconum benedicit; quia Christus convocatis apostolis, benedictione eos replevit, dum eis potestatem super omnia daemonia dedit, et eos regnum Dei praedicare misit (Luc. IX). Diaconus Evangelium ab altari accipit, legere pergit, quia de Sion lex, et verbum Domini de Hierusalem exivit (Isai. II). In hoc quippe loco, altare Hierusalem designat, in qua apostoli verbum praedicationis a Domino acceperunt, et exeuntes per totam terram praedicaverunt. Diaconus in sinistro brachio librum portat, quia sinistra praesentem vitam significat. Et in hac vita tantum praedicari Evangelium debet; quia in futura vita nullus doctrina eget, nam omnes a minimo usque ad maximum [Col. 0551A] Dominum cognoscent. Ab australi parte in ambonem ascendit, quia Christus a Bethlehem, quae est ad austrum, Hierusalem venit, unde dicitur: Deus ab austro veniet (Habac. III).



CAP. XXI.---Quid duae candelae designant.

Duae candelae Evangelium praecedunt; quia lex et prophetae praecesserunt, quae Evangelium praedixerunt; duo candelabra quae praeferuntur, sunt duo praecepta charitatis, quae per Evangelium instruuntur. Duo acolythi qui ea portant, sunt Moyses et Elias, inter quos Dominus ut sol in monte fulgebat (Matth. XVII; Marc. IX; Luc. IX). Dum Evangelium legitur, cerei in pavimentum deponuntur, quia umbrae legis, et aenigmata prophetarum per lumen Evangelii ab humilibus intelliguntur. Perlecto Evangelio [Col. 0551B] candelae exstinguuntur, dum per lucem Evangelii spiritualiter prolatae intelliguntur. Thuribulum ante Evangelium portatur, quia Christus odor suavitatis in igne passionis pro nobis sacrificatus praedicatur.



CAP. XXII.---Quid designet, quod Evangelium in ambone legitur.

Evangelium in alto loco legitur, quia Christus in monte praedicasse perhibetur. Ideo et in sublimi legitur, quia sublimia sunt evangelica praecepta per quae altitudo coelorum scanditur. Ante Evangelium lumen ardet, eo quod evangelica doctrina Ecclesiam illuminet, et quia verbum Dei lumen nobis ad vitam praebet. Diaconus secundum ordinem se vertit ad austrum dum legit Evangelium, quia in hac parte [Col. 0551C] viri stare solent quibus spiritalia praedicari debent. Per viros quippe spirituales significantur, et per austrum Spiritus sanctus designatur. Nunc autem secundum solitum morem se ad aquilonem vertit ubi feminae stant, quae carnales significant, quia Evangelium carnales ad spiritualia vocat. Per aquilonem quoque diabolus designatur, qui per Evangelium impugnatur. Per aquilonem enim infidelis populus denotatur, cui Evangelium praedicatur, ut ad Christum convertatur.



CAP. XXIII.---De signis et salutatione diaconi.

Diaconus, cum ascenderit in analogium, primum salutat populum per Dominus vobiscum, quia apostoli, quamcunque domum praedicaturi intraverunt, primum per pax huic domui auditores salutaverunt. [Col. 0551D] Cum sequentia sancti Evangelii dicit, signum sanctae crucis fronti suae, in qua sedes est verecundiae imprimit: per hoc se de verbis Domini non erubescere innuit. Qui enim sermones Domini erubuerit, hunc Filius coram Patre et angelis in judicio erubescet (Luc. IX). Crux quippe et Evangelium apud incredulos magnae confusionis fuit opprobrium. Deinde os signat, quia verba Dei se ore confiteri pronuntiat, cum ore confessio ad salutem fiat (Rom. X). Exinde cor signat, ut spiritum elationis a se excludat, et ea quae ore confitetur ad justitiam innotescat. Igitur per cordis signationem, fides verbi accipitur; per oris signationem, confessio Christi intelligitur; per frontis signationem, operatio Evangelii exprimitur. [Col. 0552A] Deinde clerus et populus se signat. Gloria tibi, Domine, conclamat, quia Christum crucifixum se adorare, suis verbis obedire se pronuntiat. Ita, dum apostoli verba Dei praedicaverunt, populi Dominum laudaverunt.



CAP. XXIV.---De baculis.

Dum Evangeliumlegitur, baculi de manibus deponuntur; quia, praedicante Evangelio, legales observantiae a populo deponebantur. Ex legis quippe praecepto baculos manibus tenebant, qui paschalem agnum edentes ad patriam tendebant. Secundum hunc morem cantores in officio missae baculos tenere noscuntur, dum verus paschalis Agnus benedicitur: significantes quod hi qui ad aeternam patriam et ad festum angelorum cupiunt festinare, esu coelestis agni, [Col. 0552B] et baculis contra hostes, id est sententiis Scripturarum contra daemones, se debent defensare. Hos inter Evangelium deponunt; quia cum ad Christum quem Evangelium signat perveniunt, nullis Scripturarum sustentaculis indigebunt. Per baculos, et sacerdotes denotantur per quorum doctrinam infirmi in fide sustentantur, qui baculi in Evangelio deponuntur, quia omnium sacerdotum doctrinae Christi Evangelio postponuntur. Tunc etiam velamina capitis auferuntur; quia, Christo evangelizante, velamina legis tollebantur. Et nos capita denudamus, quia revelata facie, non in aenigmate, Dominum in Evangelio videamus (II Cor. III). Perlecto Evangelio, diaconus revertitur ad episcopum, librum ei offert ad osculandum, quem mox reponit in locum suum; quia [Col. 0552C] apostoli, peracta praedicatione, ad Christum reversi sunt. Scilicet et daemonia in nomine ejus subjecta retulerunt, quasi librum in locum suum reposuerunt, dum non sibi sed Domino cuncta ascripserunt.



CAP. XXV.---De sermone.

Deinde episcopus sermonem ad populum facit, quia postquam Christus populo per apostolos innotuit, ipse omnibus praedicare coepit. Episcopus populum de poenitentia, et fide, et confessione instruit, quia Christus poenitentiam, et fidem in Deum et remissionem peccatorum per confessionem et baptisma docuit. Post haec populus Kyrie eleyson, et clerus Credo in unum Deum, cantant; quia quod diaconus [Col. 0552D] legit, et quod episcopus praedicavit se credere affirmant. Ita postquam Christus et apostoli populum docuerunt, fide recepta, laudes Deo personuerunt. Interim Evangelium cum incenso per chorum defertur, et singulis ad osculandum porrigitur; quia apostoli Christum (odorem vitae) per mundum portaverunt, et cunctis gentibus per verbum ejus pacem aeternam praebuerunt.



CAP. XXVI.---De quarto officio et de Ecclesia.

In quarto officio ad corpus Christi id est ad Ecclesiam significatio recurrit, et ejus actionem nobis exprimit. Cujus figuram populus Israel olim praeferebat, quando Moysi de monte descendenti diversa dona ad faciendum tabernaculum offerebat, in quo altare fiebat super quod sacerdos sacrificia populi [Col. 0553A] immolabat. Sic episcopo de pulpito descendenti populi diversas oblationes offerunt, pro quibus sacerdos et ministri sacrificium in altari cum cantu immolabunt. Ita Christo ad Hierusalem passuro de monte Oliveti descendenti turba occurrit, palmas floresque cum cantu laudis obtulit, pro quibus ipse se sacrificium in ara crucis obtulit. Pontifex repraesentat Christum, ministri turbam discipulorum. Populi offerentes, sunt illi cum palmis occurrentes; cantores cantantes, sunt Hosanna resonantes.



CAP. XXVII.---De sacrificio.

Quidam de populo aurum, quidam argentum, quidam de alia substantia sacrificant. Sacerdos et ministri panem et vinum cum aqua immolant. Qui aurum [Col. 0553B] offerunt, significant magos, qui Domino aurum obtulerunt. Qui argentum offerunt, designant eos, qui pecuniam in gazophylacium miserunt. Qui de aliis rebus sacrificant, sunt hi, qui Domino necessaria, quae Judas portabat, mittebant. Et hos significant, qui per Paulum et Barnabam apostolis oblationes Hierosolymam transmittebant. Qui panem offerunt, sunt hi, qui spiritum suum in sacrificium laudis Domino impendunt. Qui vinum offerunt, sunt hi, qui animas pro fratribus ponunt. Qui aquam offerunt, sunt hi qui corpus suum pro Christo ad supplicia tradunt.



CAP. XXVIII.---De tribus sacrificiis

Primo viri offerunt, qui fortes in Christo designant, [Col. 0553C] quia in primitiva Ecclesia justi (sub persecutoribus dura perpessi) victima Christi occubuerant. Deinde feminae sacrificant, quae fragiliores significant; quia tempore pacis fideles non seipsos sed hostiam laudis Domino immolant. Ad ultimum sacerdotes et ministri offerunt, qui doctores et ductores populi sunt, quia sub Antichristo fideles per diversa tormenta sacrificium vinum se Christo offerunt.



CAP. XXIX.---De septem sacrificiis legalibus.

Septem autem sacrificia ab antiquis secundum legem offerebantur, quae adhuc Christiani imitantur. Ritus namque Synagogae transivit in religionem Ecclesiae. Et sacrificia populi carnalis mutata sunt in [Col. 0553D] observantiam spiritualem. Sunt autem haec: Legale sacrificium, voluntarium, pro peccato, pro gratiarum actione, dona, vota, holocausta. Sacrificium legale obtulit, qui decimas vel primitias, vel ea quae lex praecipit, obtulit. Voluntarium sacrificium obtulit, qui aliquid de rebus suis Deo sponte obtulit. Sacrificium pro peccato obtulit, qui transgresso legis mandato hircum obtulit. Sacrificium pro gratiarum actione obtulit, qui pro victoria munus Deo obtulit. Dona obtulit, qui aliquid in ornatum templi contulit. Vota obtulit, qui in periculo belli constitutus aliquid Deo vovit, quod postea solvit. Holocausta obtulit, qui agnum offerens totum in altari incendit. Holocaustum namque totum incensum dicitur.



CAP. XXX.---De sacrificio Christianorum.
[Col. 0554A]

Ita Christiani legale sacrificium offerunt, dum decimas rerum suarum Deo dabunt. Voluntarium offerunt, dum de rebus suis Deo servientibus aliquid conferunt. Pro peccato offerunt, dum pro poenitentia injuncta sacerdotibus, vel religiosis, vel indigentibus aliquid impendunt. Pro gratiarum actione offerunt, dum pro dignitate, vel pro aliqua collata gratia Deo quidquam offerunt. Dona offerunt, dum in aedificia ecclesiarum, vel in ornatus earum aliquid conferunt. Vota offerunt, dum in bello, vel naufragio, vel aliquo periculo positi aliquid vovent, quod liberati Deo et sanctis offerunt. Holocausta offerunt, qui saeculum relinquunt et omnia sua vel indigentibus distribuunt, vel monasteriis conferunt. Haec sacrificia populi offerunt. [Col. 0554B] Sacerdotes autem et ministri Christo instituente panem et vinum offerunt.



CAP. XXXI.---De sacrificio panis.

Hoc sacrificium ideo ex pane fit, quia Christus se panem vivum astruxit (Joan. VI), quem Scriptura panem angelorum praedixit (Psal. LXXVII). Qui panis fit absque fermento, quia Christus fuit sine peccato. Ideo autem panis ex fermento fit, quia Christus se granum frumenti asseruit. Granum autem per trituram de theca sua excutitur contumeliis et opprobriis arefactus, a Judaeis, et gentibus, quasi duobus lapidibus, flagellis atteritur, cribratus conspersus compastinatur, dum a suis separatus, sanguine proprio perfusus cruci compingebatur, in qua quasi panis in [Col. 0554C] igne passionis excoctus in immortalitatem mutabatur.



CAP. XXXII.---De Ecclesia, et significatione.

Ideo et corpus Christi de pane fit, qui ex multis granis conficitur, quia Ecclesia corpus Christi per illud reficitur, quae ex multis electis colligitur. Quae grana, scilicet electi, flagello praedicationis de theca veteris vitae excutiuntur, poenitentia arefacti, quasi duobus lapidibus moluntur, dum duabus legibus in scrutinio minutatim imbuuntur. Cribrati, conspersi compastinantur, dum ab infidelibus segregati, aqua baptismatis renati, vinculo charitatis per Spiritum sanctum in fide copulantur, ut panes in clibano excocti in candorem mutantur, dum in camino tribulationis examinati ad imaginem Dei reformantur. [Col. 0554D] Tali modo panis effecti de pane Christi reficiuntur, et hi in aeternum non moriuntur.



CAP. XXXIII.---De sacrificio vini.

Ideo autem hoc sacramentum de vino fit, quia Christus se vitem dixit, et Scriptura eum vinum jucunditatis asseruit. Uva autem, in praelo duobus lignis expressa, in vinum liquatur, et Christus duobus lignis crucis pressus, sanguis ejus in potum fidelibus fundebatur. Ideo et sanguis Christi de vino conficitur, quod de multis acinis exprimitur, quia per illum corpus Christi Ecclesia recreatur, quae de multis justis congregatur. Haec pressuris mundi, quasi in torculari, calcatur, et Christo per passiones incorporatur.



CAP. XXXIV.---De aqua.
[Col. 0555A]

Ideo autem hoc sacrificium de aqua fit, quia aqua de Christi latere exivit, et Joanni angelus aquas populos esse retulit. Et ideo aqua vino admiscetur, quia populus sanguine Christi redemptus, per aquam baptismatis ablutus, per pastum hujus cibi, et potum hujus vini Christo communicatur. Panis autem hic in carnem convertitur, quia Christus, paschalis Agnus pro nobis occiditur, et caro nostra a morte redimitur. Vinum in sanguinem transit, quia Christus sanguinem fundens, pro nobis animam posuit, et animam nostram quae in sanguine habitat a peccatis expiavit. Sine aqua autem hoc sacramentum non conficitur, quia solius populi causa hoc mysterium agitur, quia et eo quotidie reficitur.



CAP. XXXV.---De forma panis.
[Col. 0555B]

Panis vero ideo in modum denarii formatur, quia panis vitae Christus pro denariorum numero tradebatur qui verus denarius in vinea laborantibus in praemio dabitur. Ideo imago Domini cum litteris in hoc pane exprimitur, quia et in denario imago et nomen imperatoris scribitur, et per hunc panem imago Dei in nobis reparatur, et nomen nostrum in libro vitae notatur.



CAP. XXXVI.---Cur quotidie missa canatur.

Et si enim Christus semel sua morte credentes redemit, hoc tamen sacramentum quotidie ob tres causas Ecclesia necessario repetit: Una est causa ut in vinea laborantes, quotidie eo reficiantur; alia ut hi qui numero fidelium quotidie associantur, per [Col. 0555C] illud Christo incorporentur; tertia, ut memoria passionis Christi quotidie mentibus fidelium ad imitationem inculcetur. Tali autem ordine offertur.



CAP. XXXVII.---De subdiacono.

Subdiaconus calicem in sinistra, patenam in dextra, desuper corporale portat, quia subdiaconus in hoc loco Christum, calix passionem, sinistra praesentem vitam, patena crucem, dextra aeternam vitam, corporale Ecclesiam significat. Et Christus calicem passionis in praesenti vita bibit, quem prius a se transferri Patrem petiit. Per crucem autem gloriam Patris intravit, cujus passionem Ecclesia imitari non desinit. Corporale multo labore candidatur, et Ecclesia per multas tribulationes Christo conformatur. [Col. 0555D] Subdiaconus noster Christus quasi patenam cum calice portavit, quando crucem ad passionem bajulavit.



CAP. XXXVIII.---De cantoribus.

Unus cantor oblatam cum favone, et vinum cum ampulla offert, alter aquam vino admiscendam praebet. Qui vinum offert significat Ecclesiam de Judaeis, quae legis ritum in Christi sacrificium commutavit. Qui aquam offert, Ecclesiam de gentibus, quae populum gentilem Christo sacrificavit. Hi et duo typum Enoch et Eliae praeferunt, qui Judaicum populum Christo in sacrificium oblaturi sunt. Oblata non nudis manibus, sed favonibus multo labore candidatis offerunt, quia Christi corpus ab his tantum, qui carnem suam vitiis et concupiscentiis crucifigunt, [Col. 0556A] digne suscipitur. Ampulla in qua vinum offertur, significat nostram devotionem, quae in vasculis cordis portatur. Archidiaconus ad ultimum aquam in calicem fundens episcopo offert, quia Christus, quem diaconus hic signat, Ecclesiam sibi in passione miscuit, Patri in cruce obtulit, et in ultimo corpus capiti consociabit, cum regnum Deo et Patri tradiderit.



CAP. XXXIX.---De oratione sacerdotis.

Post acceptum sacrificium episcopus se inclinans coram altaris orationem Suscipe, sancta Trinitas, dicit, quia Christus ad pedes discipulorum se inclinans post traditum sacrificium in coena ante mensam stans orationem ad Patrem fecit. Deinde, orate dicit, quia Christus apostolos orare monuit. [Col. 0556B] Dehinc orationem super oblatam secreto dicit, quia Christus in monte Oliveti secreto prolixius oravit, cum ei angelus confortans eum apparuit. Spatium silentii post Offertorium, illud tempus significat, quo Christus ante passionem in Hierusalem latebat, velut paschalis agnus, quem Judaei decima luna reclusum decima quarta luna immolabant.



CAP. XL.---De Secreto.

Composito sacrificio sacerdos orationem sub silentio recitat, quia idem sacrificium in sacrificio Patrum absconditum latebat. In agno quippe Abel delitescebat, in ariete Abrahae pro Isaac se occultaverat. In agno paschali, in vitula rufa, in hirco emissario se celaverat (Levit. XVI). Tunc pontifex offert pro populo sacrificium, quia Christus pro Ecclesia [Col. 0556C] obtulit semetipsum. Tunc sacrificium thurificatur, quia Christus odor suavitatis, pro nobis oblatus a Deo acceptatur.



CAP. XLI.---De Praefatione.

Sequitur in Praefatione sacrificium angelorum, qui huic sacrificio interesse creduntur. Summo enim Imperatori, ut milites, assistunt, et laudes suo Imperatori concinunt; per ter autem tria distincti Trinitatem sacrificio laudis honorificant, et hostiam jubilationis jugiter imitati immolant. Ideo et hoc sacerdos alta voce cantat, quia sacrificium angelorum, quod est laus, repraesentat.



CAP. XLII.---De sacrificio angelorum.

Angeli itaque et archangeli majestatem Dei laudant, [Col. 0556D] dominationes adorant. Potestates et principatus admirando tremunt. Coeli, id est throni, et virtutes jubilant. Cherubim et seraphim dulciter concelebrant. Hoc sacrificium concentus angelorum David et Salomon sunt imitati, qui instituerunt hymnos in sacrificio Domini, organis, et aliis musicis instrumentis concrepari, et a populo laudes conclamari. Unde solemus adhuc in officio sacrificii organis concrepare, clerus cantare, populus conclamare. Sacrificium itaque laudis angeli immolant, dum Spiritus sanctus consonat. Ter Sanctus repetitur, quia Trinitas collaudatur, Dominus Deus semel dicitur, quia unitas veneratur. Sacrificio angelorum conjungitur sacrificium spirituum justorum, qui Christi humanitatem adorant, et pro humani generis redemptione [Col. 0557A] cantatur: Benedictus qui venit in nomine Domini. Hic hymnus partim ab angelis, partim ab hominibus concinitur, quia per Christum immolatum humanum genus angelis conjungitur, laus quippe angelorum est: Sanctus, sanctus, sanctus, Dominus Deus Sabaoth. Pleni sunt coeli et terra gloria tua. Hosanna in excelsis. Laus vero hominum est: Benedictus qui venit in nomine Domini. Hosanna in excelsis. In hoc cantu se signant, quia signum Christi cui contradicitur se recipere designant.



CAP. XLIII.---De quatuor ordinibus.

Notandum quod primo loco masculi offerunt, quia primo tempore patriarchae suo sacrificio hoc sacrificium pertulerunt. Secundo loco feminae offerunt, quia secundo tempore Judaei legalibus sacrificiis hoc [Col. 0557B] sacrificium praemonstraverunt. Tertio loco sacerdotes, quia ministri offerunt, quia tertio tempore apostoli ipsum sacrificium exceperunt, et hoc fideles docuerunt, qui quotidie septem suprascripta sacrificia offerunt, quia post hanc vitam angeli cum beatis hominibus in saeculum saeculi Dominum laudabunt.



CAP. XLIV.---De quinto officio et de pugua Christi.

Quintum officium alis cherubim velatur. In quo summi pontificis hostia et regis gloriae pugna repraesentatur. Hoc Moyses praefigurabat, quando in monte extensis manibus orabat, dum Josue, qui et Jesus, cum Amalech pugnabat, devicti regnum vastatabat, ac populum cum victoriae laetitia reducebat. (Exod. XVII). Sic Christus in monte crucis, extensisque manibus pro populo non credente et contradicente [Col. 0557C] oravit, et victus, dux cum Amalech, id est cum diabolo, vexillo sanctae crucis pugnavit, devicti regnum vastavit, Dominus infernum superato maligno hoste spoliavit, populum de tenebris ereptum cum gloria victoriae ad coelestia revocavit.



CAP. XLV.---Mysterium.

Hoc totum episcopus imaginatur, et quasi tragicis vestibus exprimere conatur. Christum namque in cruce fixum repraesentat, dum expansis manibus Canonem recitat, quasi contra Amalech pugnat (Exod. XVII), dum contra diabolum Christi passionem cum signis crucum simulat. Ministri autem quasi acies pugnantium utrinque ordinantur dum diaconi retro episcopum, subdiaconi retro altare [Col. 0557D] locantur. Exercitus cum triumpho regreditur, quia percepta communione ad propria cum gaudio revertitur.



CAP. XLVI.---De passione Christi.

In hoc officio agitur Christi passio super crucem chrismatis, altare crux intelligitur in quo corporale in forma corporis Christi distenditur. Corporale de puro lino terrae conficitur, et cum multo labore in candorem vertitur, et Christi corpus de munda Virgine nascitur, et per multas passiones in candorem resurrectionis redditur. Corporale cum complicatur nec initium nec finis ejus apparet, quia Christi divinitas initio caret et finem non habet. Super quod oblata ponitur, quia caro a divinitate suscepta in cruce affigitur. Calix cum vino, et aqua in [Col. 0558A] dextra locatur, quia sanguis cum aqua de latere Christi manasse praedicatur. Cum sacerdos Hanc igitur oblationem dicit, se usque ad altare inclinat, quia ibi passio inchoatur, qui se usque ad aram crucis obediens Patri pro nobis inclinaverat (Philipp. II). Deinde oblata, vel calix in manu sacerdotis exaltatur, quia Christus pro salute nostra in crucem levatur, et sanguis ejus in redemptionem nostri immolatur. Interim diaconi retro episcopum stantes figuram gerunt apostolorum, qui in passione Domini eo relicto omnes fugerunt. Subdiaconi vero retro altare stantes contra episcopum, aspiciunt mulieres et notos, Jesum praeferunt, qui a longe stantes ejus passionem viderunt. Ante altare se sacerdos inclinat, cum Supplices te rogamus dicit, quia ibi passio [Col. 0558B] Christi finit, et Christus inclinato capite spiritum emisit. Infra Canonem diaconus manus lavat, quia Pilatus in passione Domini manus lavabat, dum se sic mundum a sanguine ejus, quam manus suas a sorde proclamabat. Sacerdos vocem levat dum Nobis quoque peccatoribus dicit, designans quod Ecclesia de Christi latere jam formam in confessione Redemptoris erupit, dum per vocem centurionis sic clamavit: Vere Filius Dei erat iste (Matth. XXVII).



CAP. XLVII.---De Joseph.

Dicente sacerdote Per omnia saecula saeculorum, diaconus venit, calicem coram eo sustollit, cum favone partem ejus cooperit, in altari reponit et cum corporali cooperit, praeferens Joseph ab Arimathia, qui corpus Christi deposuit, faciem ejus sudario [Col. 0558C] cooperuit, in monumento deposuit, lapide cooperuit. Hic oblata, et calix cum corporali cooperitur, quod sindonem mundam significat, in quam Joseph corpus Christi involvebat. Calix hic, sepulcrum; patena, lapidem designat, qui sepulcrum clauserat. Tres articuli, scilicet Oremus, praeceptis, et Pater noster, et Libera nos, Domine, tres dies significant, quibus Christus in monumento quiescebat.



CAP. XLVIII.---De acolytho qui patenam tenet, quod Nicodemum figuret.

Acolythus infra canonem patenam involutam tenet, quam hic subdiaconus defert. Subdiaconus praebet archidiacono, quam ipse osculatam uni de diaconibus ad tenendam, et corpus Domini in ea confringendum [Col. 0558D] porrigit. Acolythus qui patenam tenuit, formam Nicomedi gerit, qui myrrham et aloe ad sepulturam Domini attulit (Joan. XIX). Porro subdiaconus et archidiaconus cum alio diacono patenam tenenti, tres Marias praeferunt, quae cum aromatibus ad monumentum venerunt. Dum septem petitiones in Dominica oratione dicuntur, diaconi inclinati stant, communione confirmari exspectant; quia apostoli septem hebdomadis post mortem Christi firmari a Spiritu sancto exspectabant. Subdiaconi autem interim quiescunt; quia mulieres in Sabbato, quae septima dies est, siluerunt.



CAP. XLIX.---De cruce.

Hoc sacramentum tantum per crucem fit, quia Christus sacrificium Patris in cruce pependit, et in [Col. 0559A] cruce quadruplum mundum redemit. Sex autem ordines crucum fiunt, quia sex diebus mundus perficitur et senario numero corpus Christi reficitur. Per imparem vero numerum, qui in duo paria non potest dividi, benedicitur; quia corpus Christi permanens non scinditur. Aut enim tres cruces facimus, et fidem Trinitatis exprimimus: aut per quinque signamus, et quinquepartitam Christi passionem denotamus. Per sex ordines cuncta mundi tempora comprehendimus, quae per crucem Christo unita exprimimus.



CAP. L.---De primo ordine, et de tribus crucibus.

In primo ordine, tres cruces facimus ubi Haec dona dicimus, et primum tempus ante legem innuimus, quod tribus interstitiis distinguimus, quia [Col. 0559B] unum ab Adam usque ad Noe, aliud a Noe usque ad Abraham, tertium ad Abraham usque ad Moysen. In quibus justi in fide Trinitatis Christum a longe suis sacrificiis salutaverunt, et multos cruciatus in hac fide pertulerunt. In prima quippe aetate, Abel Christum in agno obtulit, et pro eo cruciatum mortis pertulit. In secunda, Melchisedech Christi carnem, et sanguinem in pane et vino obtulit qui cruciatus bellorum a regibus gentium in fide Christi pertulit. In tertia, Abraham Christum in Isaac sacrificavit, in ariete mactavit, qui variatos cruciatus in hac fide toleravit.



CAP. LI.---De secundo ordine, et de quinque crucibus.

In secundo ordine, quinque cruces facimus, ubi [Col. 0559C] Benedictam, ascriptam dicimus, et tempus legis exprimimus, quo justi per quinque librorum legis sacrificia Christum expresserunt, et multos cruciatus pro ejus fide pertulerunt. Quinque namque in duas partes, scilicet trinarium, et binarium solvitur; et illud tempus in duo interstitia dividitur. Unum a Moyse usque ad David fuit, alterum a David usque ad Christum exstitit. Per trinarium, judices a Josue usque ad David, et reges a David usque ad captivitatem Babylonis, et principes a Zorobabel usque ad Christum notantur. Per binarium vero sacerdotes et prophetae significantur, ex quibus Moyses Christum in paschali agno immolavit, qui Apostolo teste multa adversa pro fide Christi toleravit, quem lege praedicavit (Hebr. XI); Samuel Christum in David unxit, [Col. 0559D] qui uterque Christum et sacrificiis expressit, et in figura Christi persecutionem a perfido rege Saul pertulit; Elias et alii prophetae Christum sacrificiis, vocibus, scriptis praemonstraverunt, et pro ejus fide varia supplicia perpessi sunt.



CAP. LII.---De tertio ordine.

In tertio ordine panem in manum suscipimus, et benedicimus, et tempus gratiae innotescimus, quo Simeon Christum jam natum panem vivum in manus accepit, et gaudens benedixit. Deinde calicem levamus, et benedicimus, et tempus coenae exprimimus, quo Christus panem et calicem manibus elevavit et benedixit, et inde corpus et sanguinem apostolis tradidit. Unde adhuc cum verba Domini in ordine [Col. 0560A] recitantur, panis et vinum in corpus et sanguinem Domini commutantur.



CAP. LIII.---De quarto oraine, et de quinque crucibus.

In quarto ordine, quinque cruces facimus, ubi Hostiam puram dicimus. Et illud tempus ad memoriam reducimus, quo Christus quinque vulnera in cruce accepit, et quinque saecula redemit.



CAP. LIV.---De quinto ordine, et tribus crucibus.

In quinto ordine, tres cruces ubi Omnia bona creas, sanctificas dicimus, et corpus Christi scilicet primitivam Ecclesiam innuimus, quae fidem Trinitatis accepit, et multos cruciatus pro Christo sustinuit.



CAP. LV.---De sexto ordine, et de quinque crucibus.

[Col. 0560B] In sexto ordine quinque cruces facimus, ubi Per ipsum dicimus, et item corpus Christi, videlicet Ecclesiam de gentibus exprimimus, quae Christi quinquepartitam passionem veneranter excepit, et eam imitando patienter diversa tormenta pertulit.



CAP. LVI.---De quinque ordinibus crucum.

Item per quinque ordines crucum, quinque aetates mundi designantur, quae per crucem et Christi corpus salvantur. Unde et in Canone quinquies Per Christum Dominum nostrum dicitur, quia per quinque vulnera Christi mundus redimitur. In sexto ordine calix cum oblata tangitur, quia in certa aetate Christus calicem passionis in cruce pro omnibus bibisse innuitur. Cum Per ipsum dicimus, quatuor [Col. 0560C] cruces super calicem cum oblata facimus, quintam lateri calicis imprimimus; quia Christus, quatuor vulnera in manibus, et pedibus, et quintum in latere suscepisse innotescimus. Confecto ergo corpore Christi, labia calicis tangimus, ac per hoc, quod formato primi hominis corpore, Deus spiraculum vitae in faciem ejus spiravit et mulierem ex eo vivificavit (Gen. II), significamus. Et hoc Deus, per quem, cum quo, in quo omnia, in faciem mortui humani generis Spiritum sanctum spiravit, et Ecclesiam ex eo per corpus suum vivificavit. Per quatuor autem partes calix tangitur; quia humanum genus in quatuor mundi partes dispersum, per quatuor crucis partes vivificatum, in fine mundi per Christum ad vitam resuscitatur.



CAP. LVII. De numero signorum.
[Col. 0560D]

Notandum quod per totum Canonem viginti et tria signa fiunt; quia in Veteri Testamento justi sub decalogo legis; et in Novo Testamento justi per decalogum legis, in fide Trinitatis, hujus sacramenti participes existunt. Tribus autem digitis signa facimus; quia Trinitatem exprimimus. Quod si viginti tria triplicaveris, sexaginta et novem habebis. Porro cum Pax Domini dicimus, non cum digitis sed cum oblatae particula, tria signa super calicem facimus, quae si superioribus adjeceris, septuaginta duo signa habebis. Profecto hoc significat quod septuaginta duae linguae per superbiam dispersae, per Christi humilitatem sunt in unum congregatae, per crucem et passionem [Col. 0561A] redemptae, per corpus et sanguinem ejus ei communicatae.



CAP. LVIII.---De septem sacrificiis.

In Canone septem sacrificiorum actio commemoratur, quibus corpus Ecclesia capiti Christo copulatur. In primis sacrificium innocentum; secundo, apostolorum et martyrum; tertio, confessorum; quarto, religiosorum et continentium; quinto, conjugatorum; sexto, in Christo defunctorum; septimo, in anima mortuorum scilicet poenitentium. Te igitur usque Communicantes, sacrificium innocentium notatur, qui se in Christi sacrificium obtulerunt, dum pro eo immolati sunt. A Communicantes usque Hanc igitur oblationem, sacrificium apostolorum et martyrum repraesentatur. Ubi et nomina illorum recitantur, qui [Col. 0561B] se hostiam vivam Deo obtulerunt, dum sanguinem suum pro eo fuderunt. Ab Hanc igitur oblationem usque Quam oblationem tu, Deus, sacrificium confessorum commemoratur qui ab haereticis multa pericula perpessi sunt, et sacrificium laudis Christo jugiter obtulerunt. A Quam oblationem tu, Deus, usque Supplices, te rogamus, sacrificium religiosorum demonstratur, qui carnem suam vitiis et concupiscentiis crucifixerunt, et sic hostia Christi effecti sunt. A Supplices, te rogamus usque Memento, Domine, sacrificium conjugatorum declaratur, qui fide et eleemosynis Christi corporis participes efficiuntur. A Memento, Domine, sacrificium defunctorum ostenditur qui in confessione Christi migraverunt, et fidelibus associati sunt. Sacerdos Christi mortem repraesentat, [Col. 0561C] cum se ad Supplices te rogamus inclinat, et post ejus mortem apte commemoratio defunctorum agitur, qui pro eis mortuus creditur. A Nobis quoque peccatoribus usque in finem Canonis, sacrificium poenitentium exprimitur, qui se lacrymis et poenitentiae doloribus Christo in sacrificium mactant, cum se animas suas peccatis occidisse doleant, ut in eo vivificentur, qui pro impiis mortuus praedicatur. Unde et sacerdos ibi vocem exaltat, quia poenitentes a vocis et cordis gemitu saepius rugire constat, cum amaros singultus edant. Hos Dominus expressit, cum Lazarum magna voce de monumento vocavit (Joan. XI). In hoc etiam capitulo nomina martyrum recitantur, quia poenitentes variis cruciatibus macerantur. Per haec septem sacrificia, corpus Christi Ecclesia conficitur, [Col. 0561D] et capiti Christo conjungitur: hoc per Dominicam orationem exprimitur, quae septem petitionibus haec sacrificia sequitur, quia per orationem, et hoc singulare sacrificium, Ecclesia Christo communicatur.



CAP. LIX.---De quinque orationibus.

Oratio autem Canonis ideo in quinque distinguitur quia oratio fidelium per quinquepartitam Christi passionem tantum exauditur. In tribus locis pro praelatis et subjectis oramus; quia Ecclesiam in doctores, continentes et conjugatos discernimus. Quarto loco pro defunctis offerimus. Quinto pro poenitentitibus petimus. Primo loco pro praelatis offerimus, ubi dicimus: In primis, quae tibi offerimus pro Ecclesia [Col. 0562A] tua; et tunc papam, et tunc episcopum, et regem nominamus. Pro subjectis oramus ubi, Memento, Domine, famulorum famularumque recitamus. Ubi et nominare possumus quos volumus. Secundo pro praelatis petimus, cum Hanc igitur oblationem nostrae servitutis dicimus. Pro subjectis subjungimus, cum Et cunctae familiae tuae dicimus. Tertio loco pro praelatis supplicamus, cum Unde et memores nos tui servi recitamus. Pro subjectis poscimus, cum Sed et plebs tua subjungimus. Pro defunctis sacrificamus, cum Memento etiam, Domine, dicimus; ubi et nomina eorum recitare possumus. Pro poenitentibus offerimus, ubi Nobis quoque peccatoribus dicimus. Haec omnia ideo in Canone commemorantur; quia cuncta in morte Redemptoris reconciliantur.



CAP. LX.---De sexto officio, et benedictione episcopi.
[Col. 0562B]

Sextum officium, in quo pontifex populum benedicit, Christi descensionem ad inferos exprimit. Hujus rei figuram Moyses gessit, quando moriturus filios Israel benedixit, eductosque de Aegypto in patriam introduci per Jesum, qui et Josue, jussit (Deut. XXXI). Hoc et Jacob moriens expressit, qui filios suos benedixit, et de eis futura haereditate multa praedixit (Gen. XLIX). Has utrasque benedictiones Christus complevit, cum moriens ad inferos descendit, populum sedentem in tenebris, et umbra mortis, visitando benedixit, de carcere eductos coelesti patriae induxit. Quod episcopus ostendit, dum populum benedicit, moxque eum spirituali cibo reficit. Notandum autem [Col. 0562C] quod semper ternis capitulis benedicit, et omnes quarto scilicet, quod ipse praestare dignetur, confirmabit. Quinto vero, reliquis per benedictionem Dei Patris concludit, quia nimirum Deus tribus vicibus huic mundo benedixit, quarta reliquis firmavit, quinta benedictione haereditatem possidere dabit. Primo primis hominibus benedixit, dum eos crescere et multiplicari praecepit, Secundo hominibus benedixit, dum, mundo diluvio deleto, Noe et suos posteros crescere, et multiplicari jussit (Gen. IX). Tertio per Abraham, Deus mundo benedixit, cum ei in benedictione Christum repromisit (Gen. XVIII). Quarto mundo benedixit, dum Filium suum nobis benedicentem misit, qui coelos ascensurus suis benedixit, et per Spiritum sanctum reliquos firmavit (Luc. [Col. 0562D] XXIV). Quinto mundo benedicet, dum patriam intraturos benedictione ultima sic complet: Venite, benedicti Patris mei, possidete regnum vobis praeparatum (Matth. XXV).



CAP. LXI.---De septimo officio, et de resurrectione Domini

Septimum officium, Dominicam resurrectionem insinuat, quando, devicta morte et spoliato inferno, pacem omni mundo dabat; quia jam omnia in coelis et in terris pacificaverat, et cum suis discipulis comedit, eisque reliquias dedit. Sic pontifex, diabolo per spirituale bellum superato, Pax vobis cum dicit, pacem astantibus porrigit, panem coelestem distribuit. Hoc Jesus, qui et Josue figuraliter protulit, cum introducto [Col. 0563A] populo, a superatis hostibus terram sorte distribuit (Jos. XXXII). Pontifex partem oblatae in calicem mittit, designans quod anima Christi ad corpus rediit.



CAP. LXII.---De pace Domini.

Deinde Pax vobis dicitur; quia Christus suis apparens: Pax vobis (Joan. XX) dixit. Pacem porrigit, quia Christus pacem amissam humano generi resurgens reddidit. Propter tres causas pacis osculum datur. Ob unam causam clerus populusque se invicem osculantur; quia homines gratiam Domini sui angelorumque amicitiam per Christum, qui est pax nostra, se promeruisse gratulantur. Alia est causa, quod se per pacis osculum fratres in Christo Dei Patris, Ecclesiae ministris filios per Christi reconciliationem [Col. 0563B] demonstravit, atque uno pane Christi, qui est Deus pacis, concordiae et dilectionis refici desiderant. Tertia causa est, quod sicut in osculo caro carni, spiritus spiritui conjungitur; ita omnis homo in necessitate carnis per dilectionem proximi, in necessitate spiritus per dilectionem Dei, diligi praecipitur. Qui non tali pacis osculo foederati corpus Christi comedunt, ut Judas, judicium sibi per falsam pacem sumunt.



CAP. LXIII.---De fractione oblatae.

Oblata frangitur, quia panis angelorum nobis in cruce frangitur, ut fractio peccatorum nostrorum per comestionem ipsius reintegretur. Papa oblatam non frangit, sed partem ex ea mordet, reliquam in calicem mittit, quia Christus infernum momordit, [Col. 0563C] et inde sumptos in paradisum misit. Diaconus calicem tenet, dum papa sanguinem sumit, significans angelum qui, Christo surgente, lapidem de monumento tulit. Communicato sacerdote, mox calix de altari tollitur, quia Christus resurgens ultra non moritur, et corpus ejus in sepulcro non invenitur. Diaconus sanguinem distribuit; quia angelus resurrectionem Domini innotuit. Subdiaconus corpus Domini accipit a Diacono et fert presbyteris frangendum populo, designans quod mulieres verba de resurrectione Christi ab angelo perceperunt et apostolis detulerunt, ipsique omni populo praedicando distribuerunt. Cum apostolicus ab altari descendit, populis communicat; quia cum Christo ab ara crucis [Col. 0563D] descendens a morte resurgit, populus aeterua gloria participat. Episcopus oblatam frangit, quia Dominus panem in Emmaus discipulis fregit (Luc. XXIV). In tres partes oblatam dividit: una sibi retenta, duas diacono et subdiacono tribuit, quia Dominus, fracto pane, unam partem sibi, duas Cleophae et Lucae divisit.



CAP. LXIV.---De tribus partibus oblatae.

Oblata non integra sumitur, sed in tria dividitur: unum in calicem mittitur, aliud a sacerdote consumitur, tertium in pixidem morituris ad viaticum reponitur; quia corpus Domini est triforme. Illud quod de Maria sumptum, a morte resurgens coelos penetravit; et illud quod adhuc in electis in terra laborat, et illud quod in sepulcris jam pausat. Pars in calicem [Col. 0564A] missa, est corpus Domini jam sumptum in gloria; pars a sacerdote veluti apostolo comesta, est corpus Christi, id est Ecclesia adhuc laborans in terra; pars in altari relicta, est corpus Domini in sepulcris quiescens, id est Ecclesia in Christo mortua per unionem corporis Christi resurrectura.



CAP. LXV.---De tribus communicationibus.

Primitus episcopus communicat, quia Christus coram apostolis partem piscis assi et favum mellis manducavit, et reliquias eis dedit (Luc. XXIV). Deinde ministri communicant; quia Dominus cum discipulis ad mare Tiberiadis prandebat. Post hoc populus communicat; quia Dominus ascensurus cum multitudine discipulorum comedit. Corporale plicatur; quia sudarium involutum invenitur. Agnus Dei, et [Col. 0564B] cantus in communione, significat laetitiam fidelium de Christi resurrectione. Oratio quam postea episcopus dicit, est benedictio qua Dominus ascensurus fideles benedixit. Diaconus se ad populum vertit, Ite, missa est dicit, significans angelos, qui apostolos alloquentes eos abire jusserunt, atque eis Christum ad judicium rediturum praedixerunt. Clerus Deo gratias respondet et populus abit, quia credentes visa ascensione Christi gratias egerunt. In Hierusalem abierunt, in templo quotidie Dominum benedixerunt. Benedictio quam papa vel sacerdos post missam super populum facit, est spiritualis benedictio quam Spiritus sanctus in die Pentecostes fidelibus attulit, quando credentes omni benedictione spirituali replevit. Et illam ultimam benedictionem [Col. 0564C] exprimit, per quam Ecclesia thal mum sponsi sui intrabit. His peractis, episcopus ad propria regreditur quia et Christus legatione sua peracta in gloriam Patris revertitur. Sic Ecclesia, omnibus adhuc agendis rite peractis, ab hoc exsilio per Christum eripitur et in coelestem Hierusalem inducetur. Corporale in altari remanet, quia munditia castitatis in sacerdotibus permanere debet. Per altare quoque Christus, per corporale Ecclesia designatur; quae hic in futuro perenniter in Christo permanere affirmatur.



CAP. LXVI.---De Dominico pane.

Fertur quod olim sacerdotes e singulis domibus vel familiis farinam accipiebant. Quod adhuc Graeci [Col. 0564D] servant, et inde Dominicum panem faciebant, quem pro populo offerebant, et hunc consecratum eis distribuebant. Nam singuli farinam offerentium missae interfuerunt, et pro his in Canone dicebatur Omnium circumstantium qui tibi hoc sacrificium laudis offerunt. Postquam autem Ecclesia numero quidem augebatur, sed sanctitate minuebatur propter carnales, statutum est ut qui possent singulis Dominicis, vel tertia Dominica, vel summis festivitatibus, vel ter in anno communicarent, ne ante confessionem et poenitentiam pro aliquo crimine judicium sibi sumerent. Et quia, populo non communicante, non erat necesse panem tam magnum fieri, statutum est eum in modum denarii formari vel fieri, et ut populus pro oblatione farinae denarios offerrent, [Col. 0565A] pro quibus traditum Dominum cognoscerent, qui tamen denarii in usum pauperum, qui membra sunt Christi, cederent, vel in aliquid quod ad hoc sacrificium pertineret.



CAP. LXVII.---De oratione super populum.

Statutum est ut panis post missam benediceretur, et populo pro benedictione communionis partiretur: hoc et eulogia dicebatur. Sed quia hoc in quadragesima fieri non licuit, orationem super populum dici Ecclesia instituit, ut per hanc particeps communionis sit.



CAP. LXVIII.---De processione.

Nunc ut legentium vel audientium mentibus quiddam dulcedinis infundamus, aliquid de processione [Col. 0565B] dicamus. In missa quidem agebatur Christi pro nobis in mundum legatio; in processione agitur nostra ad patriam reversio. Pro processionis itaque solemnitate, imitatur Ecclesia populi Dei de Aegypto egredientis jucunditatem. Qui signis et prodigiis liberatus ad montem Sinai pervenit: ibi, accepta lege et facto tabernaculo, quasi quadam processione ad terram promissionis tetendit. Populus namque armatus incedebat per turmas, et signa et vexilla anteferebant, levitae tabernaculum gerebant, sacerdotes tubis clangebant. Arca foederis a sacerdotibus portabatur, et Aaron summus sacerdos decoratus, et Moyses dux populi sequebatur cum virga. Quibus in via Amalech cum exercitu occurrit, iter armis obstruere voluit (Exod. XVII). Cum quo [Col. 0565C] Jesus pugnans victor exstitit, populo iter ad patriam aperuit. Qui Jesus normam nobis processionis dedit, quando cum arca omnique populo Jericho circuivit, sacerdotalis ordo tubis cecinit, populus clamore personuit. Jericho corruit, et victor populus regnum obtinuit.



CAP. LXIX.---Significatio processionum.

Populus a Pharaone per Moysen ereptus, est Christianus populus a diabolo per Christum redemptus. Tabulae Testamenti a monte accipiuntur, et libri Evangelii ab altari ad portandum sumuntur; populus ibat armatus, et populus Christianus vadit fide et baptismate signatus. Prae turmis illorum signa ferebantur; et ante nos cruces et vexilla portantur. [Col. 0565D] Eos columna ignis praecessit, et nos candelae lumen praecedit. Ille populus sanguine aspergebatur, iste aqua benedicta aspergitur; levitae tabernaculum foederis portaverunt, et hic diaconi et subdiaconi plenaria et capsas gerunt. Arca testamenti a sacerdotibus portabatur; et scrinium vel feretrum cum reliquiis a patribus portatur. Aaron summus sacerdos sequitur ornatus, et apud nos episcopus, summus scilicet sacerdos, sequitur infulatus. Rex si adest cum sceptro rector populi, significat Moysen cum virga ductorem populi. Si rex non aderit, tunc pontifex utrumque exprimit, Moysen, baculum portando; Aaron, mitra caput velando. Clangor tubarum exprimitur per sonum campanarum.



CAP. LXX.---Quid designat processio ad aliam ecclesiam facta de patria.
[Col. 0566A]

Dum ad aliam ecclesiam processionem facimus, quasi ad terram repromissionis tendimus. Cum ecclesiam cantantes intramus, quasi ad patriam gaudentes pervenimus. Cum circa monasterium scrinium, vel feretrum cum cantu et compulsatione ferimus, quasi cum arca Jericho cum sono tubarum, et clamore populi circuimus. Jericho coram nobis corruit, cum mundi concupiscentia in cordibus nostris aruerit. Ideo quippe crucem praecedentem sequimur, quia Christum crucifixum in omnibus sequi praecipimur, et nullus ad eum pervenire poterit, nisi qui se mundo vitiis et concupiscentiis crucifixerit.



CAP. LXXI.---De arca.
[Col. 0566B]

David quoque, et Salomon ad processionem nos informaverunt, qui arcam Dei hymnis, et canticis produxerunt, et David in tabernaculum, Salomon in templum sub alis cherubin reposuerunt. Cum ecclesiam cum scrinio intramus, quasi arcam in templum cum gaudio portamus, et cum Christo atque Ecclesia (quod utrumque arca designat) coelestem aulam nos intraturos clamamus. Arca sub alas cherubin ponitur et a populo laus concinitur, quia Christi humanitas inter summos ordines angelorum cherubin et seraphin locabitur. Et a turba angelorum et hominum perenni jubilo adorabitur.



CAP. LXXII.---De pugna Christianorum spirituali.

Missa quoque imitatur cujusdam pugnae conflictum, [Col. 0566C] et victoriae triumphum, qua hostis noster Amalech prosternitur, et via nobis ad patriam per Jesum panditur. Jesus quippe imperator noster cum diabolo pugnavit, et coelestem rempublicam ab hostibus destructam hominibus reparavit: qui cum posset producere duodecim legiones angelorum (Matth. XXVI), vel septuaginta duo millia militum, instruxit tantum agmen duodecim apostolorum, et expugnavit septuaginta duo genera linguarum. Pontificis namque et cleri, populique processio, est quasi imperatoris, et cujusdam exercitus ad bellum progressio. Hi cum subtus albis, et desuper cappis, vel aliis solemnibus vestibus induuntur, quasi milites pugnaturi subtus loricis, desuper clypeis muniuntur. [Col. 0566D] Cum de choro exeunt, quasi de regia curia procedunt. Quasi imperiale signum et vexilla a signiferis anteferuntur, cum ante nos crux et vexilla geruntur. Quasi duo exercitus sequuntur, dum hinc inde ordinatim cantantes gradiuntur. Inter quos vadunt magistri et praecentores, quasi cohortium ductores ac belli incitatores. Sequuntur priores, quasi exercitus duces atque agminum ordinatores.



CAP. LXXIII.---Quod episcopus spiritualiter agat vicem imperatoris.

Procedit pontifex cum baculo, quasi imperator cum sceptro. Ante pontificem portantur sancta, sicut ante regem imperialia. Ante archiepiscopum crux portatur, sicut ante imperatorem gestatur; qui pallio decoratur, sicut rex corona perornatur. Comitatur [Col. 0567A] turba plebis, quasi exercitus pedestris. Cum de basilica procedunt quasi de regia urbe turmae proruunt. Cum ad aliam ecclesiam procedimus, quasi ad castellum expugnandum pergimus: quod cum cantu intrabimus, quasi in dedicationem accipimus et inde auxiliarios nobis accimus; cum vero ad monasterium redimus, quasi ad locum certaminis tendimus. Scrinium cum reliquiis portamus contra daemones, sicut filii Israel portaverunt arcam Dei contra Philistiim hostes. Cum ecclesiam intramus, quasi ad stationem pervenimus. Cum campanae sonantur quasi per classica milites ad praelium incitantur. Quasi vero acies ad pugnam ordinantur, dum utrimque in choro locantur. Qui crucem cum vexillo coram archiepiscopo tenet, est signifer, qui [Col. 0567B] vexillum coram imperatore in pugna fert.



CAP. LXXIV.---Quod cantor sit signifer et tubicina.

Cantor qui cantum inchoat, est tubicen qui signum ad pugnam dat. Praecentores qui chorum utrinque regunt, sunt duces qui agmina ad pugnam instruunt. Cantores capita piliolis tegunt, baculos vel tabulas manibus gerunt; quia praeliantes caput galeis tegunt, armis bellicis se protegunt.



CAP. LXXV.---De bello spirituali.

Bellum cum tubarum clangore et turbarum clamore committitur; et nostrum spirituale bellum cum campanarum compulsatione, et cleri cantatione incipitur. Geritur namque bellum non contra carnem, et sanguinem; sed adversus principes, et potestates, adversus rectores tenebrarum harum, contra [Col. 0567C] spiritalia nequitiae in coelestibus (Ephes. VI). Quasi ergo strenui milites pugnant, dum totis viribus utrinque cantant. Ignea tela concupiscentiae nequissimi hostes immittunt, quae fortes viri fortiter scuto fidei repellunt, hostes vitiorum acriter insistentes gladio verbi Dei prosternunt.



CAP. LXXVI.---Quod cantores vicem ducum agant.

Cantores manu et voce alios ad harmoniam incitant, quia et ducere alios manibus pugnando, et voce hortando ad certamen instigant. Interim stat pontifex ad altare, et pro laborantibus orationem recitat, sicut et Moyses in monte pro pugnantibus orabat (Exod. 17).



CAP. LXXVII.---De cantore, quod vicem praeconis agat.
[Col. 0567D]

Lector qui Epistolam recitat, est praeco qui edicta imperatoris per castra praedicat. Meliores voces ad Graduale vel Alleluia cantandum eliguntur, et fortiores manu ad duellum producuntur. Jam deficientibus in cantu, alii succurrunt; ita multum laborantibus in praelio, alii constantes corde subveniunt. Deinde sequentiam cum voce et organis jubilant; quia victoriam cum plausu et cantu celebrant. Diaconus qui Evangelium in alto recitat, est praeco qui peracto bello agmina dispersa cum tuba convocat. Quod episcopus populum exhortando alloquitur, significat quod imperator victores laudando [Col. 0568A] affatur. Quod tunc oblationes offeruntur, significat quod spolia victoribus coram imperatore dividuntur. Cantus offertorii, est laus quam offerunt imperatori.



CAP. LXXVIII.---De Davia cum Christo et Goliath cum diabolo comparatis.

Multiplici itaque hoste, ab Jesu, qui et Josue, superato, et victori populo ob pacis abundantiam negligentia resoluto, rursus Philistaei adversus Israel conveniunt, crudele bellum indicitur. Ex quibus Goliath procedit, duellum petit. Cui David cum pastorali pera occurrit funda, et lapide cum dejecit, proprio mucrone perfodit. Populus autem liberatus, pro victoria Deo immolat victimam, pro gratiarum actione laudes jubilat. David Hierusalem venienti [Col. 0568B] turba populorum obviam ruit, salvatorem populi hymnis excepit. Sic quoque vitiis a Christiano populo superatis, denuo consurgit, negligenti animae acrius bellum infertur. Ex quibus gigas Goliath, scilicet diabolus, procedit, duellum petit, dum quemlibet Christianum ad singularia vitia allicit. Cui fortis animus cum sacra Scriptura, ut David, cum mulcro lactis [(115) 1Kb] occurrit funda, et lapide, dejecit: dum per humanitatem Christi quae sitienti populo erat petra, et credentibus populis lapis angularis eum devincit, proprio ense prostratum jugulat, dum hostem malignum fragili carne superat.



CAP. LXXIX.---Mysterium.

Cum ergo a subdiacono, et aliis sacrificium instituitur, [Col. 0568C] quasi David a Saul et populo armis induitur (I Reg. XVII). Cum oblationes super altare ponuntur, quasi arma David deponuntur. Porro cum pontifex ad altare venit, quasi David adversus Philistaeum procedit. Per calicem mulctrale accipitur, per corporale funda, per oblatam petra intelligitur. Praefatio quae cantatur, fuit clamor quo pugil gigas ad duellum provocabatur, per Canonis deprecationem, intelligimus populi orationem. Sacerdotis inclinatio, est fundae lapide imposito rotatio. Panis elevatio est lapidis jactatio. Ubi denuo inclinatur, significat quod hostis prosternitur. Ubi autem diaconus ad sacerdotem venit, et calicem cum eo elevans deponit, designat quod David ad prostratum [Col. 0568D] cucurrit, extracto gladio caput abstulit. Deinde data pace populus communicat quia accepta per David pace populus Deo sacrificans participat. Cantus in communione, est laus populi pro victoriae exsultatione. Oratio et benedictio quae sequitur, est trophaeum quo David a populo Jerusalem veniens excipiebatur. His peractis, populus ad propria remeat, quia populus tunc post victoriam cum gaudio ad propria repedabat.



CAP. LXXX.---Item de missa et de judicio.

Missa enim quoddam judicium imitatur, unde et Canon actio vocatur. Actio autem est causa quae in publico conventu coram judicibus agitur, quia in [Col. 0569A] missa causa populi cum Deo judice agitur. Cum campana sonatur, quasi populus ad placitum per praeconem convocatur. Nempe oratorium est quasi praetorium in quo judex Deus pro tribunali sedere creditur, cui populus reus sistitur. Diabolus est accusator, sacerdos defensor. Quia ergo accusatione diaboli, et reatu populi judex offenditur, sacerdos qui causam populi suscepit duellum subire compellitur, quatenus delatoris fallacia refutetur, populi innocentia comprobetur, judicis ira placetur. Mox spiritualibus armis induitur, cum adversario congreditur, et populus anxius eripitur.



CAP. LXXXI.---De pugna Philistaei.

Hoc ut dictum est in figura praecesserat, quando David cum Goliath congressus populum a tyrannide [Col. 0569B] ejus eruerat (I Reg. XVII), quia et Christus cum diabolo duellum subierat et populum oppressum ab eo eripiebat. Philisthim namque Israel impugnabat, et daemonum caterva humanum genus vexabat; hostes contra populum Dei aciem direxerant, et daemones contra justos tyrannos incitaverant; hostes se vallo munierant, et daemones per philosophos et poetas errores firmaverant. Goliath agminibus Dei exprobrabat, et diabolus cultoribus Dei per idololatriam insultabat. David a patre suo ad pugnam mittitur, et Christus a Patre in mundum ad certamen dirigitur. David oves pavit, et Christus innocens ad pascua vitae congregavit. David ursum vel leonem superavit, et Christus diabolum se tentantem superavit. David ovibus derelictis ad locum certaminis [Col. 0569C] tendit, et Christus a discipulis derelictus ad conciliabula hostium venit. Veniente David clamor in castris oritur, et Christo inter Judaeos veniente clamor reus est mortis exoritur. David a militibus armis Saul induitur, moxque eisdem exuitur (I Reg. XVII), et Christus a militibus vestibus Pilati, scilicet purpura et Chlamide coccinea induitur, moxque eisdem exuitur. David contra Philistaeum baculum portavit, et Christus crucem contra diabolum bajulavit. David mulctrum, et Christus accepit vas aceto plenum. Hostis funda et lapide prosternitur, et diabolus Christi carne vincitur, Per fundam quippe, Christi caro; per lapidem, ejus anima, per David, deitas intelligitur. Petra itaque de funda excussa frontem superbi [Col. 0569D] penetrat, quia anima Christi, de carne tormentis excussa, regnum tyranni penetrans infernum spoliat. Proprio ense victum jugulat, quia per mortem auctorem mortis vicit. Reverso David populus laetatur, et Christo ab inferis regresso populus fidelium congratulatur. David Jerusalem veniens a turbis cum cantu excipitur, et Christus ab Jerusalem coelos ascensurus ab angelis hymnologis laudibus suscipitur.



CAP. LXXXII.---De armis sacerdotis.

Sacerdos itaque pugil noster cum hoste populi congressurus, armis munitur spiritualibus, quia pugnaturus est contra spiritualia nequitiae in coelestibus (Ephes. VI, 12). Denique sandaliis se pro ocreis induit, caput humerali pro galea tegit, totum corpus alba pro lorica vestit. Cum stolam collo circumdat, [Col. 0570A] quasi hastam ad resistendum vibrat. Cingulo pro arcu se cingit, sub cingulum pro pharetra sibi appendit. Casula pro clypeo protegitur, manipulo pro pugili clavo utitur. Porro libro, in quo est verbum Dei pro gladio armatur, per confessionem diaboli Domino renuntiatur, sicque hostis ad singulare certamen provocatur, quasi enim totis viribus pugnat, dum cantum et orationes et reliqua contra diabolum recitat. Dum ad Evangelium casulam super humerum projicit, quasi gladium arripit. Dum legitur Evangelium quasi ense petit diabolum.



CAP. LXXXIII.---De tragoediis.

Sciendum quod hi qui tragoedias in theatris recitabant, actus pugnantium gestibus populo repraesentabant. Sic tragicus noster pugnam Christi populo [Col. 0570B] Christiano in theatro Ecclesiae gestibus suis repraesentat, eique victoriam redemptionis suae inculcat. Itaque cum presbyter Orate dicit, Christum pro nobis in agonia positum exprimit, cum apostolos orare monuit. Per secretum silentium, significat Christum velut agnum sine voce ad victimam ductum. Per manuum expansionem, designat Christi in cruce extensionem. Per cantum praefationis, exprimit clamorem Christi in cruce pendentis. Decem namque psalmos, scilicet a Deus meus respice usque In manus tuas commendo spiritum meum cantavit, et sic exspiravit. Per Canonis secretum innuit Sabbati silentium. Per pacem, et communicationem designat pacem datam post Christi resurrectionem et gaudii communicationem. Confecto sacramento, pax et communio [Col. 0570C] populo a sacerdote datur, quia accusatore nostro ab agonotheta nostro per duellum prostrato, pax a judice populo denuntiatur, ad convivium invitatur. Deinde ad propria redire cum gaudio per Ite missa est imperatur. Qui gratias Deo jubilat et gaudens domum remeat.



CAP. LXXXIV.---Item de missa et de septem »Dominus vobiscum,« septemque donis S. Spiritus et de mysterio missae.

Missa legatio dicitur. Totum tempus, quo Christus mundum intravit usque quo Ecclesia coelum intrabit, est tempus legationis; et tunc Christi legatio finietur, cum sponsa Christi ab ista Babylonia, in supernam Hierusalem ducetur. Quod tempus septem interstitiis distinguitur, significat quod legatio [Col. 0570D] septem donis Spiritus sancti perficitur. Unde et ad missam septem vicibus Dominus vobiscum dicitur, quia mysterium missae septem donis Spiritus sancti peragitur. Primo post introitum Dominus vobiscum dicitur. Introitus significat ingressum Christi in hunc mundum, quo sua incarnatione salvavit genus humanum. Cantus, enim introitus, est gaudium et angelorum et hominum, quod in ejus nativitate habuerunt. Primum donum Spiritus sancti est sapientia; quando Dei sapientia venit incarnata. Oratio quae sequitur, significat nostram reconciliationem per eum; Lectio autem significat doctrinam vel exemplum, quod praebuit in baptismate. Graduale, jejunium vel tentationem ejus, Alleluia; ministerium angelorum quo ministrabant ei. Secundo [Col. 0571A] dicitur Dominus vobiscum ante Evangelium quo mundum salvavit sua praedicatione; Evangelium enim significat tempus praedicationis Christi. Secundum donum est spiritus intellectus, quia tunc docuit homines intelligere spiritualia. Tertio dicitur ante Offertorium Dominus vobiscum: est illud tempus quo ivit Hierosolymam pati, et salvavit turbam sibi cum palmis obviam. Cantus Offertorii significat laudem illius populi. Unde et in eadem significatione solet adhuc populus ad Offertorium sacrificare. Tertium donum est spiritus consilii, quia tunc consilium Dei aperuit propter quod venit, scilicet homines redimere sua passione. Silentium quod sequitur est illud tempus quo Christus in Hierusalem usque ad passionem, quae sexta die statim contigit, quasi [Col. 0571B] Paschae agnus inclusus mansit. Quarto dicitur Dominus vobiscum in Praefatione, expansis manibus: significat illud tempus quo Christus pependit in cruce extensus. Quartum donum est spiritus fortitudinis, quia tunc expugnavit diabolum. Quod praefatio alta voce dicitur, significat decem psalmos quos ipse in cruce clamavit, scilicet a Deus Deus meus respice usque In manus tuas commendo spiritum meum, vel significat strepitum qui circa crucem fiebat turbatis coelestibus et terrestribus. Silentium Canonis quod sequitur, fuit illud tempus, quod post mortem ejus sui in timore et tremore fuerunt absconditi. Quinto dicitur Pax vobis pro Dominus vobiscum. est illud tempus quo Christus surrexit, et suos his verbis salutavit. Quintum donum est spiritus [Col. 0571C] scientiae, quia tunc aperuit illis sensum ut intelligerent Scripturas. Cantus qui sequitur, est gaudium quod habuerunt usque ad ejus ascensum. Sexto Dominus vobiscum post communionem dicitur, est illud tempus, quo Christus, et homines derelinquens, et angelos sibi obviantes, ascendens salutavit. Sextum donum, est spiritus pietatis, quia maxima pietas fuit quod humanam naturam super astra vexit. Oratio quae sequitur, est hoc quod interpellat Patrem nunc pro nobis. Septimum Dominus vobiscum in fine missae dicitur, significat illud tempus, quo Christus in fine mundi veniens, sanctos sibi ad judicium obviantes salutabit. Septimum donum est spiritus timoris, quia tunc angeli contremiscent. [Col. 0571D] Sequitur Ite missa est, hoc est ad sinistros: Ite, maligni, in ignem aeternum (Matth. XXV). Benedictio vero quae sequitur est a dextris: Venite, benedicti Patris mei (ibid.).



CAP. LXXXV.---Rabanus Maurus de missa.

Quae celebrantur in officio missae ante lectum Evangelium, respicientia sunt ad primum adventum Domini, usque ad illud tempus quando properabat in Jerusalem passurus. Introitus vero, ad chorum prophetarum respicit, quando, ut Augustinus dicit: »Moyses minister fuit Veteris Testamenti, prophetae Novi.« Kyrie, eleison ad eos prophetas respicit qui circa adventum Domini erant. Gloria in excelsis, ad coetum angelorum, quia gaudium nativitatis Christi pastoribus annuntiatur. Prima [Col. 0572A] Collecta ad hoc respicit quod Dominus circa duodecimum annum egit, cum in medio doctorum audiens eos et interrogans sedit (Luc. II). Epistola ad praedicationem Joannis pertinet. Responsorium ad benevolentiam apostolorum, quod vocati a Domino, secuti ad suam praedicationem usque ad praedictum tempus. Deinceps vero quod agitur in officio missae ad illud tempus respicit, quod est a Dominica quando pueri obviaverunt ei usque ad ascensionem ejus, sive Pentecosten. Oratio vero quam presbyter dicit a Secreta usque Nobis quoque, hanc orationem designat, quam Jesus exercebat in monte Oliveti. Illud quod sequitur significat tempus, quando Dominus in sepulcro jacuit. Et quando panis in vinum mittitur, animam Domini ad corpus redire demonstrat. [Col. 0572B] Quod postea celebratur, significat illas salutationes quas Christus fecit discipulis suis. Fractio oblatarum, illam significat fractionem quam duobus fecit Dominus in Emmaus (Luc. XXIV).



CAP. LXXXVI.---Nunc dicendum unde missa exordium sumpserit et quis eam auxerit; item de missa.

Missam in primis Dominus Jesus, sacerdos secundum ordinem Melchisedech, instituit, quando ex pane et vino corpus et sanguinem suum fecit, et in memoriam sui, suis celebrare haec praecepit; hanc apostoli auxerunt, dum super panem et vinum verba quae Dominus dixit, et Dominicam orationem dixerunt (Act. II, 9). Deinde successores illorum Epistolas, et Evangelia legi statuerunt, alii cantum, [Col. 0572C] et alii alia adjecerunt, qui decorem domus Domini dilexerunt (Psal. XXV).



CAP. LXXXVII.---De Introitu caeterisque missae partibus: a quibus primum sint institutae.

Caelestinus itaque papa psalmos ad Introitum missae cantari instituit. De quibus Gregorius papa postea Antiphonas ad introitum missae modulando composuit. Unde adhuc primus versus ejusdem psalmi ad Introitum cantatur, qui olim totus ad Introitum cantabatur. Gloria Patri, Nicaena synodus composuit, sed Damasus papa ad missam cantari instituit. Gloria in excelsis Deo, quod angelicus chorus in primis cecinit, sed Hilarius episcopus Pictaviensis ab illo loco Laudamus te, usque in finem composuit; Telesphorus autem papa ad missam cantari constituit. [Col. 0572D] Symmachus vero papa in festis tantum cantari statuit. Dominus vobiscum, de Veteri Testamento, scilicet de libro Ruth, est sumptum. Pax vobis, de Novo, id est de Evangelio, est acceptum. Et cum spiritu tuo, de Epistolis Pauli. Amen, vero de Apocalypsi. Quae apostolicus ordo tradente Domino dici docuit, et Clemens papa, vel Anacletus papa ad missam dici constituit. Orationes Ambrosius episcopus constituit. Sed Gelasins papa auxit, et ad missam dici instituit.



CAP. LXXXVIII.---De Epistola et Evangelio.

Epistolam et Evangelium Alexander papa legi ad missam constituit. Hieronymus autem presbyter Lectionarium, et Evangeliarium ut hodie habet Ecclesia [Col. 0573A] collegit. Sed Damasus papa, ut nunc moris est, legi censuit. Graduale, et Alleluia Ambrosius composuit: sed Gregorius papa ad missam cantari instituit. Qui etiam in festivis diebus Neumam, quae jubilum dicitur jubilare statuit. Sed abbas Nokkerus de Sancto Gallo sequentias pro Neumis composuit: quas Nicolaus papa ad missam cantari concessit. Anastasius papa decrevit ut dum Evangelium legitur nullus sedeat. Credo in unum Deum, Constantinopolitana synodus composuit. Sed Damasus papa ad missam cantari instituit. Offertorium Gregorius papa composuit et ad missam cantari statuit.



CAP. LXXXIX.---De vestibus et calicibus.

Apostoli et eorum successores in quotidianis vestibus, et ligneis calicibus missas celebraverunt. [Col. 0573B] Sed Clemens, tradente Petro apostolo, usum sacrarum vestium ex lege sumpsit, et Stephanus papa in sacris vestibus missas celebrari constituit. Zepherinus autem papa vitreis; Urbanus vero papa et martyr aureis vel argenteis calicibus, et patenis offerri instituit. Alexander papa panem et vinum tantum offerri statuit, sicut et Dominus instituit, et aquam admisceri censuit, sicut et apostolica traditio docuit. Sylvester papa lineo corporali offerri statuit, sicut et Joseph Dominicum corpus in sindonem mundum involvit (Matth. XXVII; Luc. XXIII). Orate pro me peccatore, Leo papa dici statuit. Hic et praefationes composuit. Sursum corda, de Jeremia; Gratias agamus Domino Deo nostro, de Apostolo est sumptum. Praefationes Dionysius Areopagita putatur [Col. 0573C] composuisse, sed Gelasius papa ad missam cantari instituit: Sanctus, sanctus sanctus. Sixtus papa dimidium de Isaia, dimidium de Evangelio composuit et ad missam cantari statuit.



CAP. XC.---De Canone.

Canonem Gelasius papa composuit. Sed Gregorius papa capitulum, diesque nostros intermiscuit. Leo papa sanctum sacrificium, immaculatam hostiam apposuit. Pater noster, Dominus quidem docuit; sed Matthaeus composuit; Gregorius vero papa ad missam cantari censuit, sicut apostolica doctrina tradidit. Hic etiam praecedens capitulum, Oremus, praeceptis salutaribus moniti, et sequens, Libera nos, Domine, addidit. Benedictionem episcopalem, Martialis episcopus, apostolorum discipulus, et magisterio [Col. 0573D] apostolorum tradidit, quorum proprium studium Dei servitium auxit. Ambrosius dicere coepit, mosque ex eo usque convaluit. Apostolicus autem hanc tantum quae finita missa dicitur dicit, Pax Domini sit semper vobiscum; Innocentius papa dici constituit, et pacem dari constituit. Agnus Dei Sergius papa composuit, et ad missam cantari instituit. Julius papa intinctionem corporis Domini in sanguinem prohibuit, et Gelasius papa illum excommunicavit qui corpus Domini acceperit et sanguinem non sumpserit. Communionem Gregorius papa composuit, et ad missam cantari instituit. Ite, missa est, de Veteri Testamento sumptum est, ut scilicet Pharao populum de Aegypto ire jussit, sive ubi Cyrus [Col. 0574A] populum a Babylonia ire praecepit. Sciendum quod ab hoc, Ite, missa est, nomen accepit. Benedicamus Domino acceptum est de psalterio. Deo gratias de Apostolo, sed haec dici constituit papa Leo. Ex his omnibus Gregorius papa missam ordinasse traditur, ut hodie per Ecclesiam traditur.



CAP. XCI.---De missae officiorum nominibus.

His subnectendum unde singula dicuntur. Officium quasi officium dicitur. Missa quasi transmissio dicitur; quia in hoc officio catechumeni, excommunicati, poenitentes, foris Ecclesiam mittuntur. Introitus ab introitu sacerdotis dicitur, eo quod sacerdote ad altare introeunte, a choro canitur. Introitum ideo canimus, quia Christum in sacerdote nos suscipere significamus. Gloria Patri ideo canimus, [Col. 0574B] quia Trinitatem nos adorare innotescimus



CAP. XCII.---De Kyrie, eleison.

Kyrie eleison dicitur, Domine, miserere; Christe eleison dicitur, Christe, miserere; ymas, nobis. Hoc ideo Graece canitur, quia missa tribus linguis, Hebraica, Graeca et Latina cantari praecipitur; sicut et titulus in passione Domini scriptus fuisse legitur: Hebraicum quippe est Alleluia, Osanna, et Amen; Graecum vero Kyrie, eleison et Christe, eleison; Latinum reliquum officium. Kyrie, eleison ter ideo dicitur, quia Trinitas adoratur, quae a prioribus ante diluvium, a Patriarchis ante legem, a prophetis sub lege veneratur. Christe eleison ideo ter cantatur; quia Christus in Patre et Spiritu sancto adoratur, qui Patris voluntate, Spiritu sancto cooperante, [Col. 0574C] salutem nostram operatur. Item Kyrie eleison ter repetitur, quia Pater, Filius et Spiritus sanctus, ab angelis, a spiritibus justorum, ab hominibus colitur. Ideo et Kyrie, eleison cantatur, ut subsequens oratio sacerdotis exaudiatur.



CAP. XCIII.---Quid Gloria in excelsis.

Gloria in excelsis solus sacerdos incipit, et chorus simul concinit; quia et solus angelus hoc incoepit, et militia coelestis exercitus simul concinuit. Quod dum incipit ad Orientem se convertit; quia angelicus chorus haec ad Orientem Bethlehem apud turrim Adiezer cecinit. Per Pax vobiscum, vel Dominus vobiscum, populum salutat, sicut Dominus ingressu suo mundum salutavit. Presbyter cum salutatione Veteris Testamenti, et episcopus cum salutatione [Col. 0574D] Novi Testamenti salutat populum; quia dignius est Novum quam Vetus Testamentum. Populus autem Dominum cum Spiritu ejus esse orat, ut cum spiritu et mente orare admoneat. Ore orat, qui tantum verba pronuntiat. Ore et spiritu orat, qui verba per interpretationem discernit, quae ore pronuntiat. Spiritu et mente orat, qui verba quae dicit, Domini et coelestia intendit. Non oro sed Oremus dicit, quia vocem totius Ecclesiae exprimit.



CAP. XCIV.---De oratione.

Oratio ab orando vocatur; quia in ea populo et corporis et animae praesentia et futura bona orantur. Collecta ideo dicitur; quia sub ea populus in unum colligitur. Haec est autem differentia inter orationem, [Col. 0575A] et collectam, quod haec oratio vocatur, quod ad missam dicitur; haec autem Collecta, quod ad processionem in statione super populum dicitur. Haec et missa dicitur; quia in ea oratio populi per sacerdotem ad Dominum mittitur: hanc in dextra parte altaris ideo dicimus; quia cum dextris in judicio statui oramus. Omnes orationes ad Deum Patrem dirigimus, et per Dominum nostrum Jesum Christum in Spiritu sancto concludimus, quia cuncta juste petita a Patre per Filium in unitate Spiritus sancti dari credimus. Per eum qui venturus est, nonnisi in exorcismis dicimus, in quibus diabolum per venturum judicium adjuramus.



CAP. XCV.---De situ orationis. Tribus de causis ad Orientem cum oramus nos vertimus.

[Col. 0575B] Una est, quia in Oriente est patria nostra, scilicet paradisus, unde expulsos nos dolemus. Orantes ergo contra paradisum nos vertimus, quia reditum illius petimus. Alia est, quia in Oriente surgit corpus coeli et lux diei. Ad Orientem itaque nos vertimus, quia Christum, qui est oriens et lux vera, nos adorare significamus, cujus debemus esse coeli, ut ejus lux in nobis velit oriri. Tertia est, quia in Oriente sol oritur, per quem Christus sol justitiae exprimitur. Ab hoc promissum habemus, quod in resurrectione ut sol fulgeamus. In oratione ergo contra ortum solis vertimus nos, ut solem angelorum nos adorare intelligamus, et ut ad memoriam nostrae gloriam resurrectionis revocemus, cum solem, quem in Occidente quasi mori conspeximus, tanta gloria [Col. 0575C] resurgere in Oriente videmus.



CAP. XCVI.---Quid Epistola.

Lectio dicitur a legendo. Epistola dicitur quasi missa. Epistello, et stello dicitur mitto; quia, sicut prophetiae super legem, ita epistolae missae sunt super Evangelium. Hanc ideo legimus, quia viam nobis per eam ad Christum facimus. Graduale a gradibus dicitur, quia in gradibus canitur. Hoc etiam Responsum vocatur, quia choro cantante, ab uno versus respondetur, et illo versum cantante, a choro respondetur. Versus ideo dicitur, quia ad incoeptionem revertitur. Alleluia dicitur laudate Dominum. Alleluia, laudate, in decem Dei nominibus unum ponitur, quod Dominus dicitur. Hujus cantus Versus ideo dicitur, quia iterum ad Alleluia revertitur. [Col. 0575D] Sequentia ideo dicitur, quia neumam jubili sequitur. Tractus a trahendo dicitur, quia trahendo, id est tractim canitur. Graduale ideo cantamus, quia de virtute in virtutem gradatim ire debemus. Alleluia ideo canimus, quia ad gaudium angelorum tendimus. Sequentia ideo jubilamus, quia faciem Domini in jubilo videbimus. Tractum ideo canimus, quia per laborem illuc perveniemus. Evangelium ideo legimus, quia per ejus doctrinam gaudia percepturi sumus.



CAP. XCVII.---De Evangelio.

Evangelium dicitur bonum nuntium. Eu bonum, angelon dicitur nuntium. Nuntium enim vitam post mortem, requiem post laborem, regnum post servitium. [Col. 0576A] Sequentia ideo dicitur, quia praecedentia nuntii sequuntur. Ideo et initium Evangelii dicitur, quia ibi liber Evangelii incipitur. Ubi post Evangelium Oremus dicitur, apud Graecos oratio sequitur. Offertorium dicitur quasi offerentium canticum. Hoc ideo cantamus, quia nos ipsos in sacrificium Deo offerre debemus. Sacerdotes lavant manus, id est, opera per lacrymas compunctionis. Hic liber in sinistra parte ponitur, ut expeditior ad suscipiendum sacrificium reddatur. Et quia per sinistram tristitia designatur, quae tunc in passione Christi repraesentatur.



CAP. XCVIII.---De sacrificio.

Sacrificium quasi sacrum factum. Immolatio dicitur quia in mola altaris terebatur. Hostia dicitur, quia ante ostium ad pugnam offerebatur. Victima [Col. 0576B] dicitur, quia pro victoria sacrificabatur. Holocaustum totum incensum dicitur. Totum enim in altari incendebatur. Sacramentum dicitur quasi sacrum juramentum. Secreta dicitur, quia secreto dicitur. Cum sacrificium super crucem in altari cum schismate a pontifice factum ponitur, quasi corpus Christi cruci affigitur.



CAP. XCIX.---De sacrificio panis et vini.

Pan omne dicitur. Ideo hic offertur, quia omnis salus animae et corporis in eo percipitur. Vinum quasi a vite natum dicitur. Hoc ideo offertur, ut sicut palmites viti, ita Christo inseramur. Aqua ab aequalitate dicitur, haec ideo sacrificio admiscetur, ut ex aqua renati fonte vitae satiemur, et angelis coaequemur. Per omnia saecula saeculorum dicuntur, [Col. 0576C] quia se sequuntur: aliis enim decedentibus alia succedunt. Amen dicitur, verum per hoc totum sacramentum confirmatur, quia per hoc et saeculum creatur. Dicitur enim fiat, quo verbo usus est Deus in creatione mundi, quando dixit: Fiat lux, etc. Ipse quoque Filius Dei Amen cognominatur, ut in Apocalypsi dicitur, haec dicit Amen, testis fidelis (Apoc. III). Dominus vobiscum ideo hic dicimus, quia regem coelorum praesentem populo innotescimus. Sursum corda ideo dicimus, quia angelorum exercitum adventare non dubitamus. Huic enim sacrificio aderunt, et nostra vota suscipientes ad Dominum perferunt. Gratias agamus Domino Deo nostro ideo dicimus, quia ei pro omnibus beneficiis grates reddimus. Nihil autem sine causa rationalis [Col. 0576D] significationis fit in isto sacramento.



CAP. C.---De et et illius cruce + .

Ideoque et forma hujus litterae T et X non fit absque magno sacramento. Significat quippe duas substantias in Christo. Ex una quidem parte operitur, ex altera tegitur; adnectitur, est Christi humanitas, quae a parte matris inchoatur, et divinitati copulatur per O quod circuloso orbe undique clauditur, est Christi divinitas, quae nec initio aperitur, nec in fine terminatur. Apex quoque litterae in modum crucis + conjungitur, est sancta crux, per quam humana divinis sociantur.



CAP. CI.---De praefatione.

Praefatio dicitur praelocutio scilicet sequentis Canonis. [Col. 0577A] Haec etiam dicitur praeparatio, quia mentes nostras ad mysterium Christi praeparat. In hac ideo ordines angelorum commemoramus, quia frequentiam supernorum civium adesse demonstramus. Majestas dicitur quasi major potestas. Coelum (caute haec lege) dicitur quasi casa elios, id est solis. Seraphin per n, sunt plures angeli; seraphim per m, unus.



CAP. CII.---Quare dicatur Sanctus.

Sanctus ideo cum angelis cantamus, quia terrena coelestibus conjungi per hoc sacrificium clamamus. Sanctus dicitur [(116) 1Kb] sanguine tactus vel auctus. Dominus dans minus. Deus delens scelus. Sabaoth exercituum, scilicet rex exercitus angelorum. Osanna dicitur salvifica, id est, salva nos habitans in [Col. 0577B] excelsis.



CAP. CIII.---De Canone.

Canon dicitur regula, quia per eum regulariter fit sacramentorum confectio. Hic etiam actio dicitur, quia causa populi in eo cum Deo agitur. Hic ob tres causas sub silentio dicitur. Una est, quia cum Deo loquimur, cui non ore sed corde clamare praecipimur. Ideo autem verba dicimus, ut sciamus quid intendere vel petere debeamus. Secunda est, ne populus tam prolixa declamatione attaediatus [pro taedio affectus] abscedat, vel sacerdos tam longo clamore voce deficiat. Tertia est, ne tam sancta verba tanti mysterii vilescant, dum ea vulgus per quotidianum usum sciens in inconvenientibus locis dicat. Unde fertur, dum Canon primitus publice [Col. 0577C] quotidie recitaretur, ab omnibus per usum sciretur, et cum eum pastores in agro super panem et vinum dicerent, repente carnem et sanguinem ante se invenirent, atque inde divinitus percussi interirent. Unde synodali decreto sub anathemate est praeceptum, ut nullus canonem dicat nisi in libro, et in sacris vestibus, et nisi super altare et super sacrificium, et ut nullus hoc sacrificium nisi in aureis vel argenteis vasis offerat; cum haec omnes habere nequeant et ideo incongruum non faciunt qui hic in libris crucifixum ideo depingunt, quia per illud passio Christi oculis cordis ingeritur.

Te igitur, ideo dicit, quia Dominum quasi praesentem aspicit. Ideo autem per litteram T incipit, [Col. 0577D] quia haec formam crucis exprimit. Clemens dicitur, quasi clara mens, dum homo timet, turbescit; dum Dominum propitium sentit, mens ei clarescit. Haec + dona, quantum ad panem, in quo aqua et farina. Haec + munera, quantum ad vinum, in quo aqua et vinum. Haec sancta + sacrificia, ad utrumque: illibata, id est sine labe. Agnus enim paschalis debuit esse immaculatus, et absque macula peccati fuit Christus. Ecclesia dicitur convocatio, quia non timore sed amore Spiritus sancti in unam fidem convocatur. Catholica dicitur universalis, quia haec religio per totum mundum servatur. Papa dicitur pater patrum. Orthodoxus dicitur recte glorians [(117) 1Kb] , scilicet [Col. 0578A] in recta fide existens. Memento, Domine, famulorum, hic possumus nominare quos volumus. Pro fidelibus tantum offertur, sicut dicitur: Quorum tibi fides cognita est.



CAP. CIV.---De duodecim apostolis et de sancta Maria.

Communicantes. Ideo sancta Dei genitrix Virgo Maria hic nominatur, quia hoc sacrificium de ea mundo generatur. Ideo autem duodecim apostoli nominantur, quia illorum doctrina et sanguine haec sacramenta affirmantur: pro testimonio namque hujus sacrificii Petrus et Andreas et Philippus sunt crucifixi, Paulus et Jacobus, Matthaeus et Bartholomaeus decollati, Jacobus, Simon et Thadaeus enecati, Joannes veneno et exsilio excruciatus, Thomas [Col. 0578B] transfossus.



CAP. CV.---De duodecim nominibus martyrum.

Deinde duodecim martyrum nomina recitantur, quorum cruciatu hoc sacrificium commendatur. Ex quibus quidam summi pontifices, quidam episcopi, quidam diaconi, quidam laici exstiterunt, quia omnis gradus, omnesque ordines huic sacramento testimonium praebuerunt. Linus quippe et Cletus, Clemens, Sixtus, Cornelius, Romani pontifices, Cyprianus Carthaginiensis archiepiscopus, Laurentius archidiaconus, Chrysogonus, Joannes et Paulus milites, Cosmas et Damianus medici fuerunt, qui omnes pro Christi nostri sacrificio sanguinem fuderunt.

Quam oblationem tu Deus, in omnibus, quaesumus, Bene + dictam, id est materiam hanc terrenam sicut [Col. 0578C] Adam de terra formatam Spiritu sancto benedicendo repleas. A + scriptam, id est ad formam Filii tui signatam divinitati ascribas. Ra + tam, id est veritate firmam facias in fide nostra. Rationabilem, proque devotione nostra facias acceptabilem.

Pridie, id est priori die. Hoc est corpus meum. Sicut Verbo Domini ex nihilo factus est mundus, ita per verba Domini haec species rerum mutatur vere in Domini corpus.



CAP. CVI.---De calice.

Hunc praeclarum calicem. Idem calix est in mysterio, quem Christus in manibus tenuit, quamvis in materia metalli alius sit. Aeterni Testamenti. Testamentum illa Scriptura vocatur, per quam mortui [Col. 0578D] haereditas vivis confirmatur. Novum et aeternum testamentum est nobis Christi sanguine scriptum, per cujus mortem coeleste regnum in haereditate est firmatum. Mysterium vocatur ubi aliud videtur, et aliud intelligitur. Species panis et vini cernitur, corpus Christi et sanguis creditur. Hostiam + puram, quantum ad corpus, hostiam + sanctam, quantum ad sanguinem, hostiam + immaculatam ad utrumque pertinet. Aliter: Hostiam + puram, scilicet ab aliis hostiis separatam. Hostiam + sanctam, id est, nos sanctificantem. Hostiam + immaculatam, id est a maculis emundantem. Panem + sanctum vitae aeternae, scilicet quo pasti aeterni efficiamur, et calicem salutis [Col. 0579A] perpetuae, videlicet cujus gustu aeternam salutem consequamur. Justi Abel. Ideo hic mentio Abel fit, quia ipse hoc sacrificium suo agno praetulit, et ipse innocens ut Christus occubuit (Gen. IV). Triginta namque annorum occiditur, sic Christus triginta annorum crucifigitur. Sacrificium patriarchae nostri Abrahae. Patriarcha dicitur summus Pater. Hic figuram Dei habuit, qui Filium suum pro nobis, ut ille Isaac, obtulit (Gen. XXII). Aries immolatur, et Isaac evadit; et caro Christi pro nobis sacrificatur, divinitas vero illaesa existit. Summus sacerdos tuus Melchisedech, quod sonat rex justitiae. Hic sine patre, sine matre, assimilatur Filio Dei (Gen. XIV; Hebr. VII), qui in coelis matrem non habuit; in terris patre caruit. Hic rex justitiae existit, quia justos remunerabit, [Col. 0579B] injustos juste damnabit. Melchisedech sacrificium Christi pane et vino expressit; quae Christus in sacramentum corporis et sanguinis sui transtulit. Ideo in hoc loco horum sacrificia recitantur, quia protinus per inclinationem sacerdotis mors Christi commemoratur, quae per haec praefigurabatur.

Jube haec perferri per manus sancti angeli in sublime altare. Angelus dicitur nuntius. Christus magni consilii Angelus exstitit, dum consilio Patris per Filium hunc mundum redimi nuntiavit. Sublime altare in conspectu Dei, est Christus in dextera Dei. Super quod altare Ecclesia hostias spirituales immolat, et super quod Deus vota fidelium et sacrificium justitiae acceptat. Hic angelus haec sacramenta in sublime altare fert, dum interpellans pro nobis vultui Dei [Col. 0579C] apparet (Apoc. VIII). Qui ex hoc altari, scilicet Christo, participantur, omni benedictione coelesti et gratia replebuntur.



CAP. CVII.---De nominibus.

Memento, Domine, famulorum. Hic poteris quosvis nominare sed non in Dominica die. Nomina vivorum in libro scribebantur, quae ad altare infra canonem recitabantur, et hic liber viventium vocabatur. Similiter hic nomina defunctorum de libro recitabantur, sed hoc Dominicis diebus intermittebatur, quia a quibusdam animae ob resurrectionem Dominicam requiem habere credebantur. Cum apostolis et martyribus, cum Joanne. Quidam Joannem Baptistam volunt intelligi, quidam Marcum, qui et Joannes [Col. 0579D] dictus legitur: qui magis hic intelligitur. Octo martyres et septem virgines hic ponuntur, quorum sanguine hoc sacramentum approbatur, quia per hoc sacrificium in septem donis Spiritus sancti ad octo beatitudines pervenitur.



CAP. CVIII.---De ordinibus.

Diversi ordines et sexus hic introducuntur, quia per omnes ordines et sexus hoc sacramentum confirmatur: ex evangelistis quippe Joannes, qui et Marcus ponitur, qui Alexandriae praesul et martyr fuit; ex diaconibus Stephanus, qui primus martyr post Christum exstitit; ex apostolis Matthias, qui pro Christo occubuit; ex septuaginta duobus discipulis Barnabas, qui se pro Christo obtulit; ex patriarchis Ignatius, Antiochenus episcopus; ex papis [Col. 0580A] Alexander Romanus pontifex; ex presbyteris Marcellinus; ex exorcistis Petrus: ex conjugatis Felicitas et Perpetua; ex virginibus Agatha et reliquae, quae omnes hoc sacrificium suo sanguine firmaverunt, et in corpore Christi connumerari meruerunt. Per quem haec omnia semper bona creas, nos novam creaturam in Christo: san + ctificas per baptismum in ipso; vi + vificas per Spiritum sanctum in anima; Bene + dicis speciali benedictione sive ultima benedictione: Venite, benedicti (Matth. XXV),---et praestas nobis, scilicet vitam aeternam post mortem. Per + ipsum nos creas, cum + ipso nos creas, in + ipso nos ad vitam resuscitas. Sciendum quod in canone nulli aliquid dicere, vel adjicere licebit, nisi quod ab apostolicis viris positum fuerit. Quod si quis [Col. 0580B] praesumpserit, non devotioni, sed praesumptioni ascribitur. Ideo Pater noster alta voce cantatur, ut communicaturi ante alterutrum offensas dimittendo per pacem reconcilientur.



CAP. CIX.---In Orationem Dominicam.

Pater noster Deus voluit esse Dominus Judaeorum, quasi servorum, Pater vero Christianorum, quasi filiorum. Ideo illos quasi inutiles servos de domo ejecit, istis quasi filiis haereditatem tribuit, quos et nunc pane angelorum, et carne saginati vituli pascit. Qui es in coelis, id est in sanctis. Sanctificetur nomen tuum. Nomen Dei sanctificatur, cum nos Filio ejus uniti in regno Patris cohaeredes assumimur. Tunc regnum ejus advenit, cum Ecclesia regnum ejus ad coelestia pervenit. Voluntas ejus sicut in coelo et in [Col. 0580C] terra fiet, cum terra caro coeleste corpus induet, et homines nihil mali concupiscent, sed aequales angelis erunt. Panem quotidianum hodie dat, quando in hoc exsilio suo corpore nos recreat. Debita nostra dimittit, si nobis aliis dimittere posse praestiterit. In tentationem non inducit, si nos a tentatione liberaverit. A malo liberabit, si nos a peccato et ab inferno eruerit. Nomen sanctae Mariae ideo hic commemoratur, ut per eam a praesentibus et praeteritis ac futuris malis liberemur, per cujus partum filii Dei efficimur. Ideo autem tres apostoli nominantur, quia in ore duorum vel trium testium omne verbum stare affirmatur (Matth. XVIII), et huic sacramento tres ordines, scilicet doctores, continentes, conjugati, [Col. 0580D] testificantur. Hic poteris nominare de sanctis quos vis, quia quaeque membra Ecclesiae participant Christi sacramentis.



CAP. CX.---De pace.

Cum osculata patena sacerdos se signat, quia per crucem et hoc sacrificium omnia in coelis et in terris pacificata denuntiat. Pax dicitur a pacto, quia Deus pactum cum hominibus fecit, quod eis per Filium suum propitius sit.



CAP. CXI.---De Agnus Dei.

Christus ideo agnus dicitur, quia ipse est, qui secundum legem in Pascha immolabatur, per quem populus a servitute liberabitur. Hunc Joannes vocavit Agnum Dei qui tolleret peccata mundi (Joan. I). Ideo in fractione Agnus Dei cantamus, ut digne carnes [Col. 0581A] hujus Agni sumamus. Qui Agnus licet ab omni populo totus, et a singulis totus sumatur, tamen totus et integer in coelo permanere non dubitatur, sacramentum namque, quod ore percipitur, in alimentum corporis redigitur. Virtus autem sacramenti, qua interior homo satiatur, per hanc vita aeterna adipiscitur. Populus communicaturus tres dies debet ante ab uxoribus abstinere, et tribus postea ab eis vacare. Tot enim diebus populus Dei abstinuit, quando legem accepit. Ter agnus Dei canitur, quia corpus triforme intelligitur: illud quod in coelo residet; et quod in terra ambulat; et quod in sepulcris requiescit. Eucharistia dicitur bona gratia: eulogia bona benedictio: communio participatio. Hanc ideo cantamus ut cum justis gratiae Dei communicemus. [Col. 0581B] Complendum ideo dicitur, quia per illud missa completur.

Ite, missa est, licentia abeundi. Deo gratias, interjectio gratulandi. His quippe peractis, populus grates Deo reddit, et ad propria redit, sicut populus Israel permissu Pharaonis de Aegypto abiit; et grates Deo retulit, quando Cyro praecipiente de Babylonia ad Hierusalem rediit, et jam gratias Deo egit. Ita nos accepta ultima benedictione ad patriam coelestem ibimus, et in gratiarum actione semper manebimus. Ideo hymnum trium puerorum, scilicet Benedicite, post missam cantabimus, quia Dominum pro omnibus beneficiis suis benedicimus, quem post in saeculum saeculi laudabimus. Hunc Toletavum concilium cantari instituit, et hunc negligentes anathemati [Col. 0581C] subdidit.



CAP. CXII.---De quatuor speciebus missae.

Missa dividitur in quatuor species, secundum obsecrationes, orationes, postulationes, gratiarum actiones: ab initio missae usque ad offertorium sunt obsecrationes; a secreta usque ad Pater noster sunt orationes; deinde usque ad communionem postulationes; exinde usque in finem gratiarum actiones.



CAP. CXIII.---De tribus horis missae.

Tribus horis licet missam cantare, scilicet tertia, sexta et nona. In festis tertia; in privatis diebus sexta; in Quadragesima, vel in diebus jejunii nona hora. Hora tertia ideo missa cantatur, quia hora tertia Christus ad passionem judicabatur, quando [Col. 0581D] Judaei Crucifige, crucifige, clamaverunt (Luc. XXIII), et milites eum flagellaverunt. Hora sexta ideo missa celebratur, quia hora sexta Christus pro nobis in cruce immolabatur. Hora nona ideo missa canitur, quia hora nona Christus mortem subiisse traditur.



CAP. CXIV.---Quod una missa debeat celebrari.

Semel in die debet missa ab uno sacerdote celebrari, sicut et Christus semel voluit immolari. Si autem necessitas cogit, id est si duae festivitates simul occurrunt, duae vel tres celebrari poterunt, quia et Romani hoc in die Natalis Domini faciunt; et Christi passio est tripartita: passus est enim linguis insultantium, manibus verberantium, clavis crucifigentium. Ipse enim in figura a patriarchis est immolatus, ipse a prophetis sacrificatus, ipse idem a [Col. 0582A] Patre, et a seipso pro nobis immolatus. Legitur tamen de Leone papa, quod saepius una die septem missas, aliquando novem celebraverit. Nullus absque sacerdotalibus vestibus, et his singulis consecratis, et altari consecrato missam celebrare debet, et nulli nisi ordinato epistolam vel evangelium legere licet; sicut nulli nisi ordinato missam cantare licet. Post acceptam lavationem nulli missam celebrare vel communicare licebit: quod si fecerit gravi poenitentiae obnoxius erit.



CAP. CXV.---De Gloria in excelsis Deo.

Gloria in excelsis nunquam nisi ad horam tertiam canitur, qua Spiritus sanctus super credentes descendisse, et eos gloria et exsultatione replesse legitur. In duobus enim Sabbatis Paschae et Pentecostes ad nonam [Col. 0582B] cantatur, quia baptizatis gloria amissa redditur.



CAP. CXVI.---De una oratione in missa vel pluribus.

Una oratio regulariter dicitur, sicut et una epistola, vel unum evangelium legitur. Si autem festivitas in die Dominica occurrerit, duas dici licebit, quia et hoc Romana auctoritas in die natalis Domini ad secundam missam facit. Interdum tres ideo dicimus, quia Dominum ter ante passionem orasse legimus. Aliquando quinque dicimus, quinquepartitam passionem Domini in hoc officio agimus. Nonnunquam septem usurpamus, propter septem petitiones in Dominica oratione, quas tantum apostolos super hoc sacramentum dixisse cognovimus. Qui hunc numerum supergressus fuerit, ut caecus errabit.



CAP. CXVII.---De genuflexione in Quadragesima.

[Col. 0582C] In Quadragesima ideo ad missam flectamus genua dicimus, quia corpus et animam in poenitentia nos humiliare innuimus. Ob tres causas autem ad terram cadimus. Una est quod Christum in carne adoramus, quem descendisse ad terras, et carnem de terra induisse ad lavandos nos venerando memoramus. Alia est quod ad memoriam reducimus, quia qui in paradiso cum angelis stetimus, nunc inter bruta animalia jacemus, et animam nostram corporali mole ad terram deprimi ingemiscimus. Tertia causa haec est: Qui stat aliis hominibus, coaequatur; qui in terra jacet, bestiis assimilatur. Et nos dum in justitia stetimus, rationalibus similes fuimus. Postquam vero in carnis desideria cecidimus, [Col. 0582D] cum bestiis quasi irrationales, in luto reperimur. Quia ergo aliis hominibus nos dissimiles in factis cernimus, eis enim ipso corporis statu aequari erubescimus. Et lapsum animae nostrae in vitia poenitendo clamamus, dum corpore ad terram cadimus. Et ventrem nostrum terrae et animam pavimento facimus adhaerere, ut per Christum propter nos terram factam a terrenis desideriis valeamus resurgere. Hic autem ritus ab Abraham exordium sumpsit, quando in terram prostratus Dominum adoravit (Gen. XXIV): quem prophetae imitati sunt, qui, in terram cadentes Dominum adoraverunt. Genuum autem flexio a gentibus est sumpta, quem honorem ipsi regibus exhibuerunt, quos proni vel flexo genu adoraverunt. Nos autem cum Apostolo [Col. 0583A] dicimus Deo: Flecto genua mea ad Dominum (Ephes. III).



CAP. CXVIII.---De lumine ad missam.

Lumen Spiritum sanctum significat, ideo cum lumine missa celebratur, quia hoc sacramentum per Spiritum sanctum consecratur, et digne hoc percipientes a Spiritu sancto illustrantur; lumen enim laetitiam designat, quia hoc sacramentum missae aeternam laetitiam donat; in Credo in unum Deum cum et homo factus est dicimus, genua flectimus, quia Christum hominem factum et pro nobis crucifixum adoramus.



CAP. CXIX.---De Credo in unum Deum, quando sit cantandum.

Credo in unum Deum in omnibus Dominicis et festis [Col. 0583B] Domini et sanctae crucis canetur, et in festis sanctae Mariae, et natalitiis apostolorum, et in festivitate Omnium Sanctorum, et in dedicatione templi cantatur; quia aliquid de his in illo sonare videtur. Liber Evangelii infra Credo in unum osculatur, quia pax per Christum reddita declaratur.



CAP. CXX.---De praefationibus.

Pelagius papa novem praefationes cantari statuit, scilicet: Quia per incarnati, de Nativitate; Quia cum unigenitus, de Epiphania; Qui corporali jejunio, de Quadragesima; Qui salutem humani generis, de passione Domini, vel de sancta cruce; Te quidem, Domine, omni tempore, de Pascha; Qui post Resurrectionem: de Ascensione; Qui ascendens super omnes coelos, de Pentecoste; Qui cum unigenito filio, de [Col. 0583C] Trinitate; Te, Domine, suppliciter exorare, de Petro et Paulo: quae etiam de pluribus apostolis dicitur. Gregorius vero papa decimam, Qui Ecclesiam tuam de sancto Andrea adjecit; quae de uno quolibet apostolo usquequaque dici consuevit. Noviter autem Urbanus secundus papa undecimam de sancta Maria addidisse non ignoratur, quae a pluribus ubique frequentatur. Zacharias papa constituit ut nullus sacerdos cum baculo ad altare intret, et ne velato capite ad altare stet.



CAP. CXXI.---Quare pro defunctis Gloria Patri et Alleluia non cantetur.

Ad missam defunctorum Gloria Patri et Alleluia, quod laetitiam designat, non cantatur; quia luctum imitatur, et nos per hoc in hunc mundum ad trititiam [Col. 0583D] venisse, et per luctum hinc exire admonemur. Corpora vero mortuorum non debent interesse missae vivorum, quia nobiscum non respondent, et cum vivis non communicant. Hoc autem significat, quod hi, qui peccatis mortui sunt et Christi sacramenta non percipiunt, viventium communicationi cum Christo interesse non poterunt. Hactenus de missae sacrificio.


INCIPIT DE ECCLESIA.

Haec breviter de missa dixerimus, nunc pauca de ecclesia, in qua agitur, videamus.



CAP. CXXII.---De altari.

Noe primus altare Domino construxisse; deinde Abraham, Isaac et Jacob altaria aedificasse leguntur, quae non aliud quam lapides erecti intelliguntur. [Col. 0584A] Super quos sacrificia mactabant, quae supposito igne cremabant. Aliquando vero ignis de coelo descendit, et oblatum sacrificium consumpsit, unde Cain fratrem suum occidit, quia ignis coelestis Abel sacrificium consumpsit, suum intactum remansit (Gen. IV). Haec autem differentia est inter altare et aram, quod altare quasi alta res vel alta ara dicitur, in quo sacerdotes incensum adolebant. Ara vero quasi area, id est plana vel ab ardore dicitur, eo quod in ea sacrificia ardebant. Ara enim Graece dicitur, Latine imprecatio.



CAP. CXXIII.---De tabernaculo Moysi.

Quando vero Dominus populum suum de Aegypto eduxit, speciale tabernaculum Moysi in monte Sinai ostendit (Exod. XXVI), ad cujus exemplar materiale [Col. 0584B] fieri praecepit. Vasa quoque pretiosa, et sacras vestes fieri jussit; altare ad sacrificia, sacerdotes et levitas in ministeria constituit, et tubas argenteas vel aereas ad convocandum populum fieri statuit. Quae cuncta Moyses secundum ostensum exemplar miro opere consummavit, et tabernaculum cum gaudio populi dedicavit. Quod postquam est vetustate consumptum, jussit Dominus sibi fieri templum, atque chartam David regi per prophetam misit, in qua erat descriptio qualiter templum construi debuerit. Salomon vero mirificum templum toto orbe famosum aedificavit, sicut Dominus in charta imperavit (III Reg. V). Altare quoque aureum, et vasa pretiosissima, et vestes sacras fecit; sacerdotes, cantores, levitas in ministeria templi [Col. 0584C] distribuit, prout Dominus in brevi praecepit. Omnibus rite peractis, templum maximo cultu dedicavit, et arcam in eo locavit. Quod quia utrumque Ecclesiam praefiguravit, secundum formam utriusque populus Christianus ecclesias formavit.



CAP. CXXIV.---De tabernaculo populi.

Tabernaculum, quod populus in itinere habuit, formam mundi tenuit, et typum ecclesiae gessit, quae in itinere hujus mundi non manentem civitatem habet sed futuram inquirit (Hebr. XIII). Tabernaculum secundum mundum erat formatum, et elementa atque omne quod est in mundo in eo fuerat praefiguratum, quia totus hic mundus jam factus est Dei templum; sanguine Christi dedicatum (Hebr. IX), in quo universalis Ecclesia tabernaculum Dei [Col. 0584D] existens, Dominum vivum et verum laudibus jugiter concelebrat, et ex tabernaculo templum fieri desiderat. Cujus tabernaculi una pars dicebatur sancta, in qua populus sacrificabat, et est activa vita in qua populus in dilectione proximi laborat. Altera pars dicebatur Sancta sanctorum, in qua sacerdotes et levitae ministrabant, et est contemplativa vita, in qua religiosorum sinceritas in dilectione Dei coelestibus inhiat. Porro secundum formam tabernaculi faciunt ecclesias Christiani. Secundum Sancta fit anterior domus, ubi populus stat. Sanctuarium vero secundum Sancta sanctorum, ubi clerus stat. Ministerium levitarum et sacerdotum mutuavit Ecclesia in ordine Christi ministrorum. Vasa et vestes et ritum [Col. 0585A] sacrificiorum convertit in morem ecclesiasticorum. Clangorem tubarum transtulit in sonum campanarum.



CAP. CCXV.---De templo.

Templum autem quod populus in patria cum pace possidebat, praefert templum gloriae de vivis lapidibus in coelesti Hierusalem constructum, in quo Ecclesia perenni pace exsultat. Hoc enim in duo dividitur; quia templum supernae curiae in angelorum et hominum differentia discernitur. In quo altare aureum est Christus gloria sanctorum. In hoc templo omnes electi sacerdotes et cantatores erunt; ipsi et vasa pretiosa in camino tribulationis examinata, ut sol fulgebunt veste salutis, et indumento justitiae splendescent.



CAP. CXXVI.---De ecclesia habente septem vocabula.
[Col. 0585B]

A templo itaque quod Salomon fecit, ecclesia nostra formam accepit. Ecclesia autem septem vocabulis insignitur, quia Ecclesia Christi septem donis Spiritus sancti, velut septem columnis domus sapientiae fulcitur (Prov IX); ecclesia vero convocatio dicitur, quia in ea populus fidelium ad audienda judicia Dei et ad convivium Christi convocatur. Synagoga congregatio dicebatur, quia virga legis velut grex irrationalium pecorum congregabatur. Ecclesia autem merito convocatio vocatur, quia amore Spiritus sancti in unam fidem convocatur.



CAP. CXXVII.---De basilica, caeterisque templi nominibus.

[Col. 0585C] Haec domus est basilica, id est regalis nuncupatur, quia in ea Regi regum ministratur. Basileus namque rex, quasi basis laos, id est columna populi dicitur, quia ejus regimine fulcitur. Haec domus et , id est Dominicalis appellatur, quia in ea Domino dominorum servitur. Kyrius quippe dominus dicitur. Haec quoque domus Dei vocatur, quia in ea Dominus adoratur. Haec domus orationis, quia in ea populus fidelium ad orationem congregatur. Haec etiam aula Dei nuncupatur, quia in ea convivium regis aeterni celebratur. Haec quoque dicitur oratorium, quia locus est orationis fidelium. Haec templum quasi amplum tectum vocatur, quia conventus populi in ea quasi sub unum tectum coadunatur. [Col. 0585D] Monasterium dicitur habitatio monachorum, monos quippe solus, steron dicitur habitatio. Majores autem ecclesiae templa appellantur; minores vero sacella, a caprarum pellibus vocantur etiam capellae.



CAP. CXXVIII.---De capellis.

Antiqui enim nobiles ecclesiolas in itinere de pellibus caprarum factas habebant, quas inde capellas vocabant, et earum custodes capellanos nominabant. Sunt enim capellani a cappa sancti Martini appellati; quam reges Francorum in praeliis semper habebant, et eam deferentes capellanos dicebant. Gapenum dicitur domus, ad quam pauperes ad postulandam eleemosynam confluunt. Inde diminutum capella dicitur, in qua Christiani pauperes spiritu ad postulandam animae eleemosynam conveniunt.



CAP. CXXIX.---De situ ecclesiae.
[Col. 0586A]

Ideo autem ecclesiae ad Orientem vertuntur, ubi sol oritur, quia in eis Sol justitiae adoratur, et in Oriente paradisus nostra patria esse praedicatur. Per ecclesiam ergo Ecclesia figuratur, quae in ea ad servitium Dei congregatur. Domus haec super petram locatur; et Ecclesia super Christum firmam petram fundatur. Quatuor parietibus surgit in altum; et Ecclesia quatuor Evangeliis crescit in altum virtutum. Domus haec ex duris lapidibus construitur, et Ecclesia ex fortibus in fide et operatione colligitur. Lapides caemento conglutinantur, et fideles vinculo dilectionis compaginantur. Sanctuarium est primitiae Ecclesiae de Judaeis collectae; anterior domus, in activa vita Deo servientes.



CAP. CXXX.---De fenestris ecclesiae.
[Col. 0586B]

Perspicuae fenestrae, quae tempestatem excludunt- et lumen introducunt sunt doctores, qui turbini haeresum obsistunt, et lumen doctrinae Ecclesiae infundunt. Vitrum in fenestris, per quod radius lucis jaculatur, est mens doctorum, quae coelestia quasi per speculum in aenigmate contemplatur.



CAP. CXXXI.---De columnis ecclesiae.

Columnae, quae domum fulciunt, sunt episcopi, qui machinam Ecclesiae vitae rectitudine in alta suspendunt. Trabes, quae domum conjungunt, sunt saeculi principes, qui ecclesiam continendo muniunt. Tegulae tecti, quae imbrem a domo repellunt, sunt milites, qui Ecclesiam a paganis et hostibus protegunt.



CAP. CXXXII.---De pictura.
[Col. 0586C]

Laquearium picturae sunt exempla justorum, quae Ecclesiae repraesentant ornamentum morum. Ob tres autem causas fit pictura: primo, quia est laicorum litteratura; secundo, ut domus tali decore ornetur; tertio, ut priorum vita in memoriam revocetur.



CAP. CXXXIII.---De corona in ecclesia.

Lumina, quae circa capita sanctorum in ecclesia in modum circuli depinguntur, designant quod lumine aeterni splendoris coronati fruuntur. Idcirco vero secundum formam rotundi scuti pinguntur, quia divina protectione ut scuto nunc muniuntur. Unde ipsi canunt gratulabundi: Domine ut scuto nos bonae voluntatis tuae coronasti (Psal. V). Usus autem [Col. 0586D] formas sculpendi a lege coepit, ubi Moyses jussu Domini duos cherubin ex auro fecit (III Reg. VI). Usus vero ecclesias pingendi a Salomone exordium sumpsit, qui varias caelaturas in templo Domini fieri instituit. Usus enim candelabri et thuribuli a lege coepit.



CAP. CXXXIV.---De pavimento.

Pavimentum, quod pedibus calcatur, est vulgus cujus labore Ecclesia sustentatur. Criptae sub terra constructae sunt cultores secretioris vitae. Altare, super quod sacrificatur, est Christus super quem sacrificium Ecclesiae acceptatur. Ideo corpus Christi super altare conficitur, quia populus in eo credens ex eo reficitur: unum cum Christo, quasi multi lapides unum altare, efficitur. In altari reliquiae reconduntur, [Col. 0587A] quia in Christo omnes thesauri sapientiae et scientiae absconduntur (Coloss. II). Super altare capsae ponuntur, ii sunt apostoli et martyres, qui pro Christo passi leguntur. Pallae et vestes, quibus altare ornatur, sunt confessores et virgines, quorum operibus Christus decoratur.



CAP. CXXXV.---De cruce.

Crux ob tres causas super altare erigitur: primo quod signum Regis nostri in domo Dei quasi in regia urbe figitur, ut a militibus adoretur. Secundo ut passio Christi semper Ecclesiae repraesentetur. Tertio ut populus Christianus carnem suam crucifigendo vitiis et concupiscentiis (Gal. V) Christum imitetur. Vexilla ideo eriguntur, ut tropaeum Christi Ecclesia jugiter memoretur.



CAP. CXXXVI.---De propitiatorio.
[Col. 0587B]

Propitiatorium, quod super altare locatur, est divinitas Christi, quae humano generi propitiatur. Gradus, per quos ad altare ascenditur, sunt virtutes, per quas ad Christum pertingitur. Lavacrum, quo juxta altare manus abluuntur, est misericordia fluens de Christo, qua homines in baptismo vel in poenitentia a sordibus diluuntur.



CAP. CXXXVII.---De palliis.

Pallia, quae in Ecclesia suspenduntur, sunt miracula Christi, quae in Ecclesia leguntur. Pulpitum quod in altum sustollitur, et in quo Evangelium legitur, est perfectorum vita, ad quam per evangelicam doctrinam pervenitur, dum relictis omnibus quis Christum sequitur. Ecclesia jugi lumine lucernae [Col. 0587C] illuminatur, et Ecclesia Christi lumine Spiritus sancti semper illustratur. Baptismus in Ecclesia celebratur, quia catholica Ecclesia est mater, de qua nova progenies Christo generatur.



CAP. CXXXVIII.---De ostio.

Ostium ab obstando vel ostendendo dicitur. Ostium quod inimicis obstat, et amicis aditum introeundi ostendit, est Christus qui per justitiam obstans infideles a domo sua arcet, et fideles aditum ostendendo per fidem introducit.



CAP. CXXXIX.---De choro.

Chorus psallentium a chorea canentium exordium sumpsit, quam antiquitas idolis ibi constituit, ut videlicet decepti deos suos et voce laudarent, et toto corpore eis servirent. Per choreas autem circuitionem [Col. 0587D] voluerunt intelligi firmamenti revolutionem: per manuum complexionem, elementorum connexionem: per sonum cantantium, harmoniam planetarum resonantium: per corporis gesticulationem, signorum motionem: per plausum manuum, vel pedum strepitum, tonitruorum crepitum. Quod fideles imitati sunt, et in servitium veri Dei converterunt. Nam populus de mari Rubro egressus choream duxisse, et Maria eis cum tympano praecinuisse (Exod. XV), et David ante arcam totis viribus saltasse, et cum cithara psalmos cecinisse legitur (II Reg. VI). Et Salomon cantores circa altare instituisse dicitur, qui voce, tubis, organis, cymbalis, citharis, cantica personuisse leguntur. Unde et adhuc in [Col. 0588A] choreis musicis instrumentis uti nituntur, quia globi coelestes dulci melodia circumferri dicuntur.



CAP. CXL.---De concordia chori.

Chorus dicitur a concordia canentium, sive a corona circumstantium. Olim namque in modum coronae circa aras cantantes stabant; sed Flavianus et Diodorus episcopi choros alternatim psallere instituebant. Duo chori psallentium designant angelos, et spiritus justorum, quasi reciproca voce Dominum laudantium. Cancelli in quibus stant, multas mansiones in domo Patris (Joan. XIV) designant. Quod aliquando de choro cum processione ad aliquod altare vadunt, et ibi in statione canunt, significat quod animae de hac vita euntes, ad Christum perveniunt, et in consortio angelorum Deo concinunt.



CAP. CXLI.---De corona.
[Col. 0588B]

Corona ob tres causas in templo suspenditur: una quod ecclesia per hoc decoratur, cum ejus luminibus illuminatur; alia quod ejus visione admonemur quia hi coronam vitae et lumen gaudii percipiunt, qui hic Deo devote serviunt; tertia ut coelestis Hierusalem nobis ad memoriam revocetur, ad cujus figuram facta videtur. Constat enim ex auro, argento, aere et ferro. Aurum sunt sapientia fulgentes: argentum, eloquio nitentes: aes, in doctrina coelesti dulciter sonantes: ferrum, vitia domantes: turres coronae sunt, scriptis ecclesiam munientes: lucernae ejus bonis actibus lucentes: aurum enim sunt martyres: argentum, virgines: aes, continentes: ferrum, conjugiis servientes. Gemmae in corona coruscantes [Col. 0588C] sunt, qui et in virtutibus rutilantes: metalla in igne excocta ad ornatum coronae sumuntur, et electi in camino tribulationis probati ad coelestis Hierusalem decorem eliguntur. Catena, qua corona in altum continetur, est spes, qua Ecclesia a terrenis ad coelestia suspenditur. Supremus circulus cui innectitur, est Deus a quo omnia continentur.



CAP. CXLII.---De campanis.

Signa, quae nunc per campanas dantur, olim per tubas dabantur. Haec vasa primum in Nola Campaniae sunt reperta. Unde sic dicta, majora quippe vasa dicuntur campanae, a Campaniae regione; minora Nolae, a civitate Nola Campaniae; itaque praedicatores designant, qui populum ad ecclesiam convocant. Earum sonatio est illorum praedicatio, quorum [Col. 0588D] sonus in omnem terram exivit, et in fines orbis terrae verba eorum (Psal. XVIII). Ex aere sunt fusae, quod est durum et sonorum, quia praedicatio illorum contra vitia est dura, et de virtutibus est sonora. Ideo autem in modum vasorum formantur, quia praedicatores vasa Spiritus sancti appellantur.



CAP. CXLIII.---De turribus.

Turres, in quibus suspensae sonant, sunt duae leges, quibus praedicatores a terrenis ad coelestia suspensi regnum Dei praedicatur. Plectrum fit ex ferro, quod omnia dura domat, est illorum lingua, quae omnia adversa superat. Vinculum quo ligatur est moderatio, qua illorum lingua temperatur. Funis, [Col. 0589A] quo campanae moventur ad sonandum, est sacra Scriptura ex multis sententiis contexta, qua praedicatores moventur ad praedicandum. Funis a ligno descendit, et sacra Scriptura a ligno crucis et Dominicae passionis descendit. Lignum a superioribus continetur, quia crux et passio Christi a prophetis ante praedicatur, et Evangelium legi connectitur, et apostolica doctrina prophetiae contexitur. Sacerdos funem apprehendit, dum Scriptura docente bona opera agit. Funis eum sursum trahit, dum Scriptura eum in contemplatione suspendit; funem ipse deorsum trahit, dum a contemplatione ad activam vitam descendit. Ex tractu funis campana sonat, quia ex bona operatione intonat.



CAP. CXLIV.---De campanario.

[Col. 0589B] Campanarium, quod in alto locatur, est alta praedicatio, quae de coelestibus loquitur. Non autem sine causa gallus super campanarium ponitur. Gallus enim dormientes excitat [(118) 1Kb] , et per hoc admonetur presbyter, gallus Dei, ut per campanam dormientes ad matutinas excitet.



CAP. CXLV.---De statione.

In ecclesia masculi in Australi parte stant, signantes quod fortiores in fide ardore Spiritus sancti fervidi praelati fieri debeant, qui aestum tentationum mundi ferre debeant. Feminae vero in Boreali parte stant, demonstrantes quod fragiliores subesse debeant, qui aestum tentationum ferre nequeant, atque nuptiali medicamine aestum carnis temperare.



CAP. CXLVI.---De mulieribus.
[Col. 0589C]

Mulieres quoque post partum (Levit. XV) ecclesiam non intrant, quia immundos a templo coelesti excludi designant. Alioquin si prae infirmitate valerent, eadem die, qua parerent, intrare ecclesias eis liceret, ut Deo gratias agerent. Propter hanc significationem in multis locis menstruae viris commistae, foris ecclesiam stare solent, et ob hoc poenitentes intrare ecclesiam non debent. Linus papa ex praecepto beatorum Petri et Pauli constituit, ut mulieres in ecclesia velatae sint. Et hoc propter tres causas fit: una est, cum sint decipula diaboli, ne laxis earum crinibus juvenum animi illaqueentur; alia est ne quaedam illarum ob formositatem capillorum superbia eleventur, quaedam vero ne ob deformitatem [Col. 0589D] illorum deturpentur; tertia est ut reatus originalis peccati, qui per mulierem evenit, ad memoriam nobis revocetur. Judex quippe malorum est Christus: sacerdos ejus vicarius. Ante sacerdotem ergo debet se mulier velare velut rea et tanti mali sibi conscia coram judice celare. Unde dicit Apostolus, ut mulier velata sit propter angelos (I Cor. XI), id est sacerdotes. In ecclesiis enim non permittitur eis loqui (II Cor. LVI), id est populum alloqui. Et nobis quoque non licet loqui in ecclesia, nisi in hymnis, et psalmis, et canticis spiritualibus, et orare, ut conjungamur coelestibus.



CAP. CXLVII.---De coemeterio.
[Col. 0590A]

Coemeterium, quod dicitur mortuorum dormitorium, est Ecclesiae gremium, quia sicut saeculo mortuos de utero baptismatis Christo genuit, ita postmodum carne mortuos gremio suo confovens aeternae vitae reddit.

Ecclesiae, quae in modum crucis fiunt, populum Ecclesiae mundo crucifigi debere ostendunt: quae autem rotundae in modum circuli fiunt, Ecclesiam per circulum orbis in circulum coronae aeternitatis per dilectionem construi ostendunt.



CAP. CXLVIII.---De claustro.

Claustralis constructio juxta monasterium est sumpta a porticu Salomonis constructa juxta templum. In qua apostoli omnes unanimiter commanebant, [Col. 0590B] et in templo ad orationem conveniebant, et multitudini credentium cor unum et anima una erat, et omnia communia habebant (Act. IV). Secundum hanc formam religiosi in claustro unanimiter dogunt, nocte ac die in monasterio ad servitium Dei conveniunt. Et fideles adhuc saecularia relinquunt, communem vitam in claustro ducunt.



CAP. CXLIX.---Quod claustrum sit paradisus.

Porro claustrum praesefert paradisum (Gen. IV), monasterium vero Eden securiorem locum paradisi. Fons in hoc loco voluptatis, est in monasterio fons baptismatis; lignum vitae in paradiso est: corpus Domini in monasterio. Diversae arbores fructiferae sunt diversi libri sacrae Scripturae. Secretum enim claustri gerit figuram coeli. In quo justi ita a peccatoribus [Col. 0590C] segregantur, sicut religiosae vitae professores a saecularibus in claustro sequestrantur. Porro monasteria praefert coelestem paradisum. Fons et lignum vitae signat Christum, qui est fons vitae et cibus beatorum aeternaliter viventium. In monasterio duo chori laudes Deo concinunt; et in coelesti paradiso angeli atque sancti in saeculum saeculi dulci concentu Dominum laudabunt. Altitudo in claustro conversantium unum cor et unam animam in religione habent, et omnia communiter possident, et in superna patria omnes electi cor unum et animam unam in dilectione habebunt, et omnes omnia communiter possidebunt, quia unusquisque quod in ea minus habet in aliis habebit, ubi Deus omnia in omnibus erit. In claustro singuli singula loca secundum [Col. 0590D] ordinem tenent, et in paradiso singuli singulas mansiones secundum merita recipient.



CAP. CL.---De dedicatione ecclesiae.

Ecclesiae Dedicatio est Ecclesiae et Christi nuptialis copulatio. Episcopus qui eam consecrat est Christus, qui Ecclesiam desponsaverat. Episcopus fontem in atrio benedicit, et in circuitu aspergit, quia Christus fontem baptismatis in Judaea consecravit, et in circuitu mundi omnes gentes eo ablui imperavit.



CAP. CLI.---De domo non consecrata.

Domus non consecrata est gentilitas Dei ignara, [Col. 0591A] et perfidiae repagulis inclusa. In domo duodecim candelae in circuitu accensae eam illuminant, et duodecim apostoli in circuitu orbis gentilitatem lumine doctrinae illustrabant. Candela lucet et ardet, et apostoli verbo lucebant et charitate ardebant. Pontifex super luminare ostii cum baculo ter percutit, Attollite portas, principes, vestras, et elevamini, portae aeternales (Psal. XXIII) dicit; per pontificem Christus, per baculum sceptrum potestatis intelligitur. Trina autem percussio terna potestas in coelo, in terra, in inferno accipitur. Quasi ergo ter Dominus januam cum capuita percussit, dum Ecclesiae potestatem ligandi atque solvendi in coelo et in terra concessit, et portas inferi adversus eam non praevalere tribuit (Matth. XVI). Jubet etiam ut principes tenebrarum [Col. 0591B] portas mortis ab Ecclesia tollant, portae vero aeternales, id est coelestes, eleventur, et justi ad vitam ingrediantur.



CAP. CLII.---De portis.

Portae quippe mortis sunt vitia et peccata. Portae vitae sunt fides, baptisma, operatio. Per eum, qui intus respondet, diabolus intelligitur, qui de domo Ecclesiae expellitur. Ipse quippe quasi fortis armatus atrium suum custodivit, dum hunc mundum quasi jure possedit. Sed fortior superveniens eum expulit, spolia ejus distribuit (Matth. XII; Luc. XI); dum Christus eum passione vicit, et Ecclesiam ab ejus jure eripuit. Mox ostium aperitur, et episcopus ingreditur, quia Ecclesia ostium fidei Christo aperuit, et eum intra se devote recepit. Episcopus ingrediens [Col. 0591C] Pax huic domui dicit, quia Christus mundum ingrediens, pacem hominibus contulit, quam resurgens a mortuis suis praebuit: Pax, inquit, vobis (Joan. XX). Ter pax huic domui clamat, quia reconciliationem Ecclesiae per Trinitatem factam insinuat, vel quia unus est Deus, una fides, unum baptisma (Ephes. IV). Deinde pontifex prosternitur, pro consecratione domus Dominum precatur, et Christus se ante passionem in monte prostravit et pro Ecclesiae sanctificatione Patrem oravit. Surgens pontifex populum per Dominus vobiscum non salutat, sed per Flectamus genua ad orationem invitat, quia infideles et impii non sunt salutandi, sed ad conversionem et poenitentiam provocandi.



CAP. CLIII.---De alphabeto.
[Col. 0591D]

Post hoc alphabetum in pavimento cum capuita scribit, incipiens a sinistro angulo orientali, in dextrum occidentalem desinit. Deinde aliud alphabetum a dextro angulo orientis inchoat, et scribendo in sinistro angulo occidentis consummat. Quae duo alphabeta in medio Ecclesiae in formam crucis conveniunt, et quid mysticent nobis aperte innuunt.



CAP. CLIV.---De quatuor angulis ecclesiae.

Quatuor ecclesiae anguli sunt quatuor plagae mundi. Scriptura, quae terrae inscribitur, est simplex doctrina, quae cordibus terrae imprimitur. A sinistro angulo episcopus scribere incipit, quia Christus a Judaea docere incoepit. Ipsa quippe sinistro [Col. 0592A] angulo comparatur, quia ob perfidiam cum sinistris reputatur. Ideo angulus orientis dicitur, quia Christus, qui est oriens, in eo secundum carnem oritur. Scripturam in dextrum angulum deducit episcopus quia doctrina Christi ad Ecclesiam usque pervenit. Ipsa enim dextro angulo assimilatur, quia cum dextris computatur. Ideo autem angulus occidentis existit, quia in ea perfidia corruit, et Christus Sol justitiae pro ea in morte occidit.



CAP. CLV.---De dextro angulo.

Iterum episcopus scripturam a dextro angulo orientis inchoat, et in sinistro occidentis eam consummat, quia per doctrinam suam in primitiis Ecclesia inchoavit, et eam in fine mundi in Israelitico populo consummabit. Primitiae Ecclesia in dextra [Col. 0592B] angulus dicitur, quia ipsa est regina, quae a dextris Dei stare scribitur. Ideo angulus dicitur orientis, quia lumen rectis in ea exoritur (Psal. III). Populus autem Israel ideo sinister angulus vocatur, quia adhuc in infidelitate perdurare non verecundatur. Ideo vero angulus occidentis dicitur, quia occidente jam mundo post plenitudinem gentium Israel ad Christum convertitur. Duo alphabeta, quae ex diversis angulis in formam crucis conveniunt, sunt duo populi, qui ex diverso ritu in unam fidem crucis per Christum convenerunt. Duo enim testamenta sunt, qui in simul conjuncta crucem passionis Christi ediderunt. Unum autem Graece, alterum Latine scribitur, quia Graeca lingua propter sapientiam, Latina propter imperialem potentiam aliis eminentior [Col. 0592C] cognoscitur, quod utrumque ad fidem crucis convertitur. Utraque vero per baculum scribuntur, quia haec omnia per praedicatores peraguntur. Hucusque totum quod praecessit, quasi prooemium consecrationis fuit. Abhinc dedicatio ecclesiae incipit, et ideo per hoc, quod nunc sequitur, Christi passio et Spiritus sancti effusio innuitur, per quae Ecclesia catholica consecratur.



CAP. CLVI.---De illo, Deus in adjutorium

Post haec Pontifex ante altare stans divinum auxilium per versum: Deus, in adjutorium meum intende, invocat; ut domum nomini ejus digne consecrare valeat. Gloria Patri, absque alleluia, subjungit. Quia gloriam Trinitati in illa domo cantari innotescit: [Col. 0592D] alleluia non addit, eo quod adhuc ad vocem exsultationis consecrata non sit. Post consecrationem autem alleluia cantabitur, quia exclusa jam omni daemonum fantasia Deus in ea laudabitur. Ita Christus verus Pontifex ad aram crucis accedens, Patris auxilium invocavit, quo Ecclesiam sanctificare velit, quasi gloria Patri cecinit, dum ad gloriam Trinitatis mortem pro Ecclesia subiit. Quando alleluia non addidit, dum totus mundus in ejus passione fuit turbatus. Post resurrectionem autem quasi post consecrationem alleluia cantabatur, quia coelum et terra de ejus resurrectione laetabantur.



CAP. CLVII.---De sale et cinere

Deinde aqua benedicitur, vinum admiscetur sal [Col. 0593A] quoque et emis commiscentur: sal, quo omnes cibi sapidi fiunt, Christus Dei Sapientia designatur, qua omnes sapere et intelligere acceperunt. Deinde Elisaeus sal in aquam misit, et aquae sanatae sunt (IV Reg. II), quia Deus Sapientiam, id est Filium suum, in homines misit, et sanati sunt. In lege autem vitula rufa jussa est in igne cremari, et populus ejus cinere expiari (Num. XIX). Vitula rufa in expiatione populi in cinerem cremata est; Christi sanguine rubricata, igne passionis in cinerem redacta, quo plebs fidelium est expiata. Hic cinis sali admiscetur, dum humanitas a Divinitate in resurrectione resumitur. Cinis quoque sali commiscetur, dum nos Christiani, qui cinis sumus, et Ecclesia nominamur, divinitati Christi associamur.



CAP. CLVIII.---De vino et aqua.
[Col. 0593B]

Item per vinum Divinitas, per aquam intelligitur humanitas. Haec duo commiscentur, dum nostra humanitas per Christi sanguinem Divinitati adjungitur. Ter crux cum sale et cinere super aquam fit, quia per crucem Christus hominibus fidem Trinitatis impressit. Porro per haec singula, sacrificium Ecclesiae exprimitur, quod in hac domo dedicata offertur: per salem et cinerem, Christi corpus in divinitate praefiguratur, per vinum et aquam Christi sanguis, quod cum aqua conficitur, praenotatur.



CAP. CLIX.---De templo.

Notandum quod hoc totum ad hominem refertur, qui templum Dei appellatur. Primum pontifex ostium [Col. 0593C] aperit: deinde preces fundit, post haec alphabetum scribit, deinde aquam cum sale et cinere benedicit, vinum admiscet, deinde ungit. Ita cuilibet ad Dominum converso ostium fidei aperitur: deinde pro eo oratur: deinde Scriptura menti ejus inscribitur, dum catechumenus exorcismis imbuitur, exinde, per fidem Christi divinitatem et humanitatem docetur: deinde fonte baptismatis purificatur, ad extremum chrismate ungitur, et sic templum Dei efficitur.



CAP. CLX.---De altari et cruce.

Post haec sacerdos digitum tingit, et crucem per quatuor cornua altaris facit. Altare hic primitivam Ecclesiam in Hierusalem exprimit. Quasi Christus crucem Pontifex super altare fecit, dum crucem in [Col. 0593D] Hierusalem, pro Ecclesia subiit. Quatuor cornua altaris signavit, dum quatuor partes mundi cruce salvavit. Deinde septies contra altare spargit, quia Christus post resurrectionem in septem donis Spiritus sancti Ecclesiam baptizari jussit. Aqua cum hyssopo aspergitur, quae amara herba duritiam lapidum penetrare fertur, et signat Christi carnem in passione amaricatam, per quem baptismus datur, et duritia gentilium ad fidem emollitur. Deinde altare spargendo circuit, quia Dominus angelum suum in circuitu timentium se nutrit. Altare ter aspergitur, quia Ecclesia a tribus peccatis mortis, scilicet operis, locutionis, cogitationis emundatur. Deinde per totam ecclesiam vadit, parietes ex utraque spargit [Col. 0594A] parte, quia Christus per totam udaeam populum baptizare praecepit. Interim canitur psalmus: Exsurgat Deus, et dissipentur inimici ejus, quia dum Christus surrexit, daemones et Judaei inimici ejus dissipati sunt. Et cum Christi resurrectio et baptismus per mundum praedicabantur, inimici Dei ab Ecclesia dissipabantur.



CAP. CLXI.---De ministris.

Pontifex mittit ministros, qui ecclesiam cantando circumeant: quia Christus apostolos misit, qui baptismum per totum mundum praedicabant. Episcopus per mediam ecclesiam incedens cantat antiphonam, Domus mea, et Christus per doctores visitans fecit eam domum suam. Incipiens autem antiphonam, Introibo et post vadit canendo ad altare, et [Col. 0594B] quod remansit de aqua ad basim altaris fundit, quia Christus fluenta doctrinae in Hierusalem effudit, et inde fons baptismatis erupit. Post haec altare cum linteo extergitur, per quod Dominica passio intelligitur. Linum quippe de terra oritur, et cum labore ad candorem convertitur; et Christus de Virgine nascitur, et cum magno labore passionis ad candorem resurrectionis rediit. Hoc linteo altare extergitur, dum tribulatio Ecclesiae exemplo passionis Christi delinitur. Deinde offertur incensum, hoc est orationes justorum, qui se in odorem Deo offerunt, dum corpus suum pro eo affligunt.



CAP. CLXII.---De oleo et altari.

Postea pontifex fundit oleum super altare, faciens crucem in medio ejus, et super quatuor cornua ejus, [Col. 0594C] quia Christus super primitivam Ecclesiam Spiritum sanctum in Hierusalem effudit, in qua et crucem subiit, deinde per quatuor mundi partes haec dona fidelibus tribuit. Tunc cantatur antiphona: Erexit lapidem Jacob in titulum; lapis unctus fuit, Christus Spiritu sancto a Patre scilicet oleo laetitiae unctus, hic in caput anguli est factus (Psal. XLIV; CXVII): dum uterque populus in eo est conjunctus. Ter altare ungitur, bis oleo, tertio chrismate, quia Ecclesia insignitur fide, spe, charitate. Fuso autem oleo cantatur antiphona, Ecce odor filii mei sicut odor agri pleni. Ager latitudo mundi intelligitur, per quem Ecclesia ubique diffunditur. Hic ager vernat floribus, dum Ecclesia resplendet virtutibus. Odor florum est fragrantia bonorum operum. Rosae sunt [Col. 0594D] martyres; lilia virgines, violae saeculi contemptores, virides herbae sapientes, floridae proficientes, fructibus plenae animae perfectae.



CAP. CLXIII.---De chrismate.

Demum per parietes ecclesiae crucem de chrismate facit cum pollice, incipiens a dextro latere usque in sinistrum, quia unctio chrismatis a primitiva Ecclesia incipiens pervenit in Ecclesiam gentium; interim cantatur antiphona, Sanctificavit Dominus tabernaculum. Ecclesia nunc est Dei tabernaculum in hujus mundi itinere, quae postea erit templum in praeventione. Deinde antiphona, Lapides pretiosi. Lapides pretiosi sunt, qui sacras Scripturas condiderunt. Muri et turres Hierusalem sunt munitiones Scripturarum, [Col. 0595A] quibus arcentur Judaei, haeretici atque pagani. Gemmae sunt sacrae sententiae.



CAP. CLXIV.---De incenso.

Tunc pontifex crucem incensi super altare facit, et se ad orationem submittit. Christus quoque Pontifex pontificum incensum crucis super altare ponit, quia apud Patrem pro nobis intervenit. Crucem namque incensi facere est passionem suam, pro Ecclesia Patri ostendere, et pro nobis interpellare. Unde pontifex incipit antiphonam: Confirma hoc, Deus, quod operatus es in nobis, cum Gloria Patri, quia Christus Patrem pro Ecclesia exorat, ut redemptionem, quam ipse operatus est, in ea confirmet, et omnem terram ei subjiciat. Unde haec processerit gratia subdit: a templo sancto tuo, quod [Col. 0595B] est in Hierusalem (Psal. LXVII). In Hierusalem quippe salvatio humani generis coepit, et inde in totum mundum manavit. Hierusalem enim est Ecclesia, in qua templum est Christi, in quo habitavit plenitudo divinitatis corporaliter; quae tamen per Spiritum sanctum effusa humano generi profluxit largiter. Gloria Patri additur, quia hanc salvationem Trinitas operatur, quia Trinitati laus et gloria proinde canitur.



CAP. CLXV.---De vasis et ornamentis.

Post haec subdiaconi vel acolythi vasa, linteamina, et omnia ornamenta offerunt pontifici benedicenda, sunt hi qui ornatui Ecclesiae eliguntur, et ad servitium Ecclesiae ab episcopo consecrantur, et vasa Dei dicuntur. His peractis vadit pontifex in eum locum, [Col. 0595C] in quo reliquiae potestatum nocte cum vigiliis fuerunt; et elevat eas portans ad locum praeparatum: ita Christus verus Pontifex, postquam nobis praeparavit locum, justos, qui in praesenti nocte se vigili mente a malo custodiunt, assumit de locis suis, et perducit eos in domum Patris sui. Unde cantatur antiphona, Ambulate, sancti Dei, ingredimini civitatem Dei, id est coelestem Hierusalem. Quod autem sequitur nobis aedificata est nova Ecclesia, hoc est Hierusalem nova, quae aedificatur ut civitas (Psal. CXXI). Diversae antiphonae cantantur; tripudium et exsultationes angelicarum virtutum imitantur, quae exeuntes de corpore animas comitantur, usquequo meritis sibi debitis mansionibus recipiantur. [Col. 0595D] Veniens pontifex ante altare, ubi reliquiae sunt reconditae, extendit velum inter se et populum, quia loca animarum secreta sunt a visione mortalium.



CAP. CLXVI.---De reliquiis sanctorum.

Reliquiae in altari sigillantur, quia animae in coelestibus collocantur. Cantatur antiphona, Exsultabunt sancti in gloria, quia animae ovant in angelica curia.



CAP. CLXVII.---De veste animarum.

Post haec altare vestitur, quia animae in resurrectione corporibus vestiuntur. Nudum erat altare, dum animae sine corporibus in coelis fuerant collocatae. Altare vestitur, dum anima in mortali et incorruptibili corpore induetur.



CAP. CLXXVIII.---De die judicii.
[Col. 0596A]

Post haec pontifex altare benedicit, et Christus Ecclesiam his verbis benedicit: Venite, benedicti Patris mei (Matth. XXV). Pontifex revertitur in sacrarium cum ordinibus suis, et induit se vestimentis aliis, et Christus revertitur in mundum ad judicium cum ordinibus angelicis; aliis induitur vestimentis, quia servilem formam praesentabit impiis, cum videbunt in quem crucifixerunt, et justi Regem gloriae in decore suo videbunt. Deinde ornatur ecclesia, et accenduntur luminaria, quia tunc opera justorum splendescunt, pro quibus ornati perenniter ut sol fulgebunt. Tunc incipit cantor Terribilis est locus iste. Quid enim terribilius illa die quando angeli timebunt, et impii in aeternum supplicium [Col. 0596B] ibunt. Tunc procedit pontifex solemniter, et fit officium cum omni laetitia, quia peracto judicio videbitur Deus facie ad faciem, in gloria sua, et erit Deus omnia in omnibus (I Cor. XIII), et ut lux oculis, sic gaudium animabus.



CAP. CLXIX.---De certo loco et sacrificio.

Igitur sicut in ecclesia dedicata rite missa celebratur, sic in Ecclesia catholica legitime sacrificatur, et extra hanc nullum sacrificium a Deo acceptatur. Et quamvis Deus ubique sive in agro, sive in eremo vel in mari, vel in omni loco dominationis ejus juste possit ac debeat benedici, et invocari, ut puta in templo totius mundi, tamen jure opportuno tempore ad ecclesiam a fidelibus curritur, ut ibi Deus invocetur, atque adoretur, in qua omnem rem, quam [Col. 0596C] duo ex consensu petierint, se daturum pollicetur, et ubi ipse duobus vel tribus in nomine ejus congregatis interesse perhibetur (Matth. XVIII). Justum quippe est ut Christianus populus in oratorium quasi ad praetorium conveniat, judicia ac mandata aeterni Regis audiat, atque de convivio vituli saginati percipiat. Cum ergo populus in ecclesiam congregatur, quasi templum Deo ad inhabitandum aedificatur. Ecclesia autem in Ecclesia, est plebs Christiana in aula dedicata. Templum quoque est in templo, baptizatus quilibet in domo consecrata.



CAP. CLXX.---De violata ecclesia.

Si ecclesia homicidio vel adulterio violatur, iterum dedicatur: ita si homo Spiritus sancti templum [Col. 0596D] in baptismate dedicatum criminali peccato violatur, necesse est ut denuo fonte lacrymarum renovetur. Si sigillum altaris amovetur, est praeceptum ut iterum consecretur: ita si sigillum fidei ab altari cordis aliqua haeresi amovctur, oportet ut denuo per poenitentiam reconcilietur. Si principale altare movetur, est decretum ut ecclesia denuo consecretur: ita si episcopus princeps Ecclesiae a fide ad haeresim mutatur, tota plebs ei subjecta commaculatur; et ideo convenit ut cum eo poenitentia et sanctificatione ad catholicam fidem recipiatur. Quae autem violata, non denuo consecrata fuerit, immunda et canibus erit pervia: ita si homo templum Dei, scilicet seipsum, mortali crimine violaverit, atque per poenitentiam denuo non remundaverit, daemonibus [Col. 0597A] habitatio erit. Interfecti ideo in ecclesiam non portantur, ne sanguine pavimentum maculetur. Ob hanc enim causam putant quidam mulieres in partu defunctas, in ecclesiam non esse deferendas, quod tamen licet fieri.



CAP. CLXXI.---De constructione ecclesiae.

Itaque bonum est ecclesias aedificare, constructas vasis, vestibus, aliis ornamentis decorare, sed multo melius est eosdem sumptus in usus indigentium expendere, et censum suum per manus pauperum in coelestes thesauros (Matth. VI) praemittere, ibique domum non manufactam, sed aeternam in coelis (II Cor. V) praeparare, in qua possit cum angelis aeternaliter habitare. Sciendum autem quod loca sancta non salvant quos prava opera ab Ecclesia separant, [Col. 0597B] nec item horrida loca his obsunt qui pie vivunt. Nadab namque et Abiu sacerdotes in tabernaculo Dei igne consumuntur (Levit. X); Chore, Dathan, et Abiron ante tabernaculum a terra deglutiuntur (Num. XVI). Heli pontifex in loco sancto fracta cervice periit (I Reg. IV). Oza juxta arcam percussus interiit (II Reg. VI). Joab juxta altare occiditur (III Reg. II). Ozias rex in templo lepra perfunditur (II Par. XXVI). Postremo templum violatum subruitur, populus legis praevaricator ab eo captivus ducitur (IV Reg. XXV). Econtra Joseph in cisterna et in carcere non perit (Gen. XXXVII). Moyses in fluvio necem non subit (Exod. I). Job in sterquilinio, Hieremias non interiit in coeno (Job. II; Jer. XXXVIII). Daniel in lacu leonum: tres pueri non [Col. 0597C] laeduntur in camino ignium (Dan. III, VI). Petrus in carcere: Paulus non periit in mari (Act. XII; II Cor. XI); imo diabolus de coelo, homo cecidit de paradiso (Gen. III; Isa. XIV). Justi autem in terra a Deo visitantur, de inferno ad coelestia sublevantur.



CAP. CLXXII.---De ministris Ecclesiae.

De Ecclesia quod Deus dedit jam diximus: superest ut de ministris Ecclesiae dicamus. Ecclesia itaque usum sacerdotum et ministrorum de Synagoga accepit, quos primum Moyses ex praecepto Domini in ministerio tabernaculi constituit (Exod. XXVI). Deinde David et Salomon nihilominus ex jussu Domini cantores et levitas in templo ordinaverunt, quos apostoli secuti ministros Ecclesiae in Christiana [Col. 0597D] religione disposuerunt (Act. VI).



CAP. CLXXIII.---De Christianis.

Christiani autem a Christo dicuntur, et hi vita scilicet in laicos, in monachos, in clericos dividuntur. Laos dicitur populus; inde laici, id est populares. Monas dicitur singularitas: inde monachi, id est singulariter degentes.



CAP. CLXXIV.---De clericis.

Cleros dicitur sors vel haereditas. Inde clerici, id est sortiti, scilicet ad haereditatem Domini. Ipsi enim decimam et sacrificium accipiunt, quae ideo pars vel haereditas Dei dicuntur, quia ex praecepto Dei in servitium Dei offeruntur. Idcirco vero a sorte clerici appellantur, quia sacerdotes in lege sorte eligebantur: [Col. 0598A] et apud gentiles, qui plures liberos habuit, unum ad clericatum sorte elegit. Omnes autem Ecclesiae ministri dicuntur clerici. Sed sunt in septem gradus dispositi, quia a septiformi gratia Spiritus sancti consecrati. Sunt autem hi: Ostiarii, lectores, exorcistae, acolythi, subdiaconi, diaconi, presbyteri.



CAP. CLXXV.---De ostiariis

Qui in Synagoga janitores vel aeditui dicebantur, in Ecclesia ostiarii nuncupantur. Illorum autem officium in lege erat, quod templum ut Samuel aperiebant et claudebant, et de Judaeis pollutos, de gentibus autem immundos, id est incircumcisos de domo Dei excludebant. In Ecclesia autem hoc officium habent, ut catechumenos baptizandos in ecclesiam [Col. 0598B] introducant, et poenitentes per episcopum reconciliatos in ostio accipiant, et in domum Dei reducant. Dum hi ordinantur, claves ecclesiae eis ab episcopo traduntur, ut videlicet credentibus januas ecclesiae aperiant incredulis claudant, et templum Dei quod ipsi sunt virtutibus aperiant, vitiis claudant.



CAP. CLXXVI.---De lectoribus.

Qui in templo erant cantores, apud nos sunt lectores. Illorum officium erat hymnos a David compositos, vel cantica a Salomone edita in templo, ut Asaph et Idithum resonare, et organis vel cymbalis Deo jubilare. In ecclesia autem illorum est officium divinam Scripturam recitare, et Responsoria, vel Gradualia, et Alleluia singulariter coram populo ad laudem Dei cantare. Dum hi ordinantur, liber eis, [Col. 0598C] ab episcopo traditur, ut videlicet operibus impleant, quae populo de libris pronuntiant. Est autem praecentor, qui praecinit; succentor, qui cantum subsequitur, centor vel cantor, qui consonat; psalmista, qui psalmos pronuntiat; symmysta, id est secretarius vel secreti conscius, qui mysteria Christi explicat.



CAP. CLXXVII.---De exorcistis.

Exorcista dicitur adjurator: hi, Salomone docente, daemones adjurabant, et eos de obsessis hominibus expellebant, ut septem filii Scene sacerdotis faciebant. In Ecclesia autem habent officium infantes catechizandos, exorcizare et per verba Dei, id est baptizandorum corpora daemonibus interdicere, ac de energumenis, ideo de obsessis corporibus per exorcismos daemonia arcere. Et his codex ab episcopo [Col. 0598D] traditur, dum ordinantur, ut videlicet monita librorum impleant, quo daemones ab aliis expellere valeant.



CAP. CLXXVIII.---De acolythis.

Qui in lege luminum concinnatores dicebantur, apud nos acolythi, id est a cera cerarii nuncupantur. Hi lumina in templo accendebant vel exstinguebant, oleo reficientes, lucernas nutriebant, ex quibus Nadab et Abiu erant (Exod. XXIV). In Ecclesia autem habent officium, ut lumine vel thuribulum ante sacerdotem missam vel ad Evangelium deferant, ad ornandum altare vestibus vel palliis inserviant. His ornandis candelabrum et urceus vel ampulla ab episcopo traditur; ut per hoc admoncantur, quatenus [Col. 0599A] lucernae bonorum operum in manibus eorum luceant, et oleum bonae conscientiae in vasis cordis habeant.



CAP. CLXXIX.---De subdiaconibus.

Qui apud Hebraeos Nachumei, id est in humilitate servientes scribuntur, apud nos subdiaconi, id est subministri dicuntur. Horum officium in lege erat, oblata sacrificia a populo accipere, et aquam vel quaelibet necessaria in ministeria templi deferre: ex quibus Nathanael dicitur fuisse (Joan. I). In Ecclesia autem hoc habent officium ut Epistolam legant, calicem et patenam cum corporali diacono ad altare offerant. Unde et hypodiacones, id est diacono ministrantes dicuntur. Cum hi ordinantur, vasa sancta, id est calix et patena eis ab episcopo dantur et manutergium, [Col. 0599B] quatenus se vasa Dei sciant, et se huic ministerio mundos exhibeant.



CAP. CLXXX.---De diaconibus.

A Levi filio Jacob levitae, id est assumpti denominantur, per quos cuncta sacrificia sub sacerdotibus administrabantur. Ex quibus Eleazar et Yttamar praedicantur. Hos Ecclesia diaconos, id est ministros nuncupat, quia sacerdotibus ministrant. Horum officium est in Ecclesia Evangelium legere, sacrificium in altari componere, sanguinem Domini distribuere, populo licentiam abeundi dare, et si necesse est praedicare et baptizare. His ordinandis episcopus stolam dat, ut se lege Dei constrictos cognoscant, ac se castitati in servitio Dei omnimodis subdant. Archidiaconus dicitur summus diaconus, ut fuit Stephanus [Col. 0599C] vel Laurentius.



CAP. CLXXXI.---De presbyteris.

Presbyter dicitur senior, non aetate, sed sensu. Cani enim sunt sensus hominis (Sap. IV). Hi in lege principes populi ut Chore, Dathan, et Abiron, vel magistratus templi ut Nicodemus, et Gamaliel dicebantur, et per eos sacrificia populi offerebantur. Presbyter enim dicitur praebens iter [a senior] scilicet populo de exsilio hujus mundi ad patriam coelestis regni. Horum officium est missas celebrare, pro populo sacrificare, corpus Domini dispensare, praedicare, baptizare, poenitentes absolvere, infirmos ungere, mortuos sepelire, populum ad missam, vel nuptias, vel arma, vel peras, vel baculos, vel judicia ferre, et aquas vel candelas, vel palmas, vel cineres, [Col. 0599D] vel quaslibet res ad cibum pertinentes benedicere. His episcopus manus in ordinatione imponit, potestatem ligandi atque solvendi tradit, quatenus ipsi ita vivant, ut alios ligare ac solvere valeant. Jugum Domini suave eis imponit; dum collum illorum stola cingit, quatenus sic legi Dei obediant, ut alios regere queant. Manus eorum chrismate ungit, ut cuncta quae benedicunt, benedicta sint, quatenus se ab omni immundo opere contineant, ut digne corpus Christi conficere valeant.



CAP. CLXXXII.---De sacerdotibus iterum.

Sacerdos dicitur quasi sacrum dans. Dat enim corpus Domini, vel alia sacramenta populo. Sacerdos enim dicitur sacer dux [vel potius, sacra dans], [Col. 0600A] quia verbo et exemplo ducatum praebet ad vitam populo. Tam episcopus quam presbyter sacerdos vocatur, quia per utrumque sacramentum datur. Archipresbyter dicitur summus presbyter. Decanus, qui decem presbyteris est praelatus. Praepositus, qui aliis est praelatus. Chorepiscopus, qui de choro sacerdotum vicarius episcopi est praelatus. Vice-episcopus, qui vicem episcopi agit. Hos septuaginta viri expresserunt, qui spiritum Moysi accipientes populo praelati sunt (Num. XI).



CAP. CLXXXIII.---De episcopis.

Episcoporum ordo in tria dividitur: In episcopos, in archiepiscopos et in patriarchas. Episcopi super scopon dicitur [imo ab , speculor] intendens, inde episcopus dicitur superintendens, quasi de alto [Col. 0600B] prospiciens mores et vitam subjectorum. Sicut enim custos vineae in alto residens undique prospicit, sic episcopus Christi vineae, scilicet Ecclesiae custos, quasi in alto residens populum sub se positum prospiciens instruit. Unde et speculator dicitur quia sicut speculator in alta turri ponitur, ut hostes adventantes speculetur, et cives ad resistendum adhortetur; sic episcopus, quasi in specula collocatur, ut populum contra hostes daemones et haereses armare nitatur. Hic quoque praesul nominatur, quia praesidere ad consultum putatur. Hic etiam antistes, quasi antestans dicitur quia populo praeeminere videtur. Anti enim dicitur contra. Inde antistes quasi contra stans dicitur, quia haereticis ut lupis pastor contra stare et oves protegere cernitur. Est item [Col. 0600C] pontifex dictus, quasi pons factus. Vita quippe episcopi debet esse pons populo super mare saeculi ad patriam paradisi. Vel pontifex potius dicitur, pontem faciens, quia quasi pontem populo facit, dum eum sana doctrina super paludes haeresum ad atria vitae ducit.



CAP. CLXXXIV.---De summo sacerdote.

Hic Aaron in veteri lege summus sacerdos appellabatur, quia caeteris sacerdotibus et levitis principabatur (Exod. XXXI). Hic nomen Dei tetragrammaton portabat, et semel in anno pro populo offerebat. In lege Aaron primus est in summum sacerdotem oleo unctus. In Evangelio autem Jacobus apostolus est primus ab apostolis Hierosolymis episcopus ordinatus. Unde dum ordinatur, a duodecim episcopis [Col. 0600D] consecrari imperatur, et si necessitas cogit, saltem a tribus, ut Paulus a Petro, Jacobo et Joanne est ordinatus. Quod oleo ungitur, hoc a lege accipitur, in qua rex et sacerdos, vel propheta oleo ungebatur.



CAP. CLXXXV.---De manus impositione.

Quod autem benedictio per manus impositionem datur. Inde exortum creditur, quod Isaac Jacob manus imposuit, dum eum benedixit (Gen. XXVII). Et Moyses Josue manus imposuit, dum eum ducem populo praefecit (Deut. XXXI). Et Dominus in Evangelio apostolis manus imposuit, dum eos principes et sacerdotes Ecclesiae constituit (Matth. XIX). Sed et ipsi apostoli manus imposuerunt, cum Spiritum [Col. 0601A] sanctum dederunt. Hujus officium est presbyteros et reliquos Ecclesiae ministros ordinare, virgines velare, baptizatos confirmare, chrisma et oleum consecrare, ecclesias dedicare, vasa et vestes ecclesiae benedictione sanctificare, rebelles excommunicare, poenitentes reconciliare, in synodo clericorum, vel in conventu populorum ecclesiastica jura reprobare. Huic dum regimen committitur Ecclesiae, baculus, quasi pastori, et annulus, apocrisiario, id est secretorum sigillatori traditur; quatenus gregem Christi ad pascua vitae baculo doctrinae minet, atque sponsae Christi secreta Scripturarum annulo fidei consignet.



CAP. CLXXXVI.---De archiepiscopis.

Archiepiscopus dicitur summus episcopus, vel princeps episcoporum, archos quippe summus, vel [Col. 0601B] princeps dicitur. Idem etiam metropolitanus dicitur. Metropolis autem mater civitatum vocatur, et ideo principalium civitatum episcopi metropolitani nominantur; horum officium est episcopos consecrare, concilia congregare, jura dilapsa reparare. Hoc officium Moyses habuit, qui Aaron pontificem oleo consecravit (Exod. XL). Ante hos crux portatur, et pallio in modum crucis decorantur, quia si Christum crucifixum imitantur, torque victoriae remunerantur.



CAP. CLXXXVII.---De patriarchis.

Patriarcha dicitur summus patrum, vel princeps patrum. Patriarcha enim pater arcae dicitur scilicet Ecclesiae, hi tantum tres scribuntur, quorum figuram Abraham, Isaac et Jacob gessisse leguntur. Horum [Col. 0601C] unus principatum in Asia tenuit; qui praesulatu in Antiochia praefuit. Alius in Africa primatum habuit, qui in Alexandria pontificatum tenuit. Tertius in Europa principabatur, qui Romani apicis infula decorabatur. Has tres sedes ideo Ecclesia principales constituit, quia eas princeps apostolorum sua sessione consecravit: duabus quippe praesedit. Tertiam Marcus evangelista nomini ejus ascripsit. Postquam vero Nicaena synodus Romano pontifici hoc contulit privilegium, ut sicut Augustus prae regibus, ita ipse prae omnibus episcopis haberetur, et papa vocaretur, jus patriarchatus ad Constantinopolitanam urbem, scilicet secundam Romam est translatum. Quod autem aliae sedes sunt mutatae hoc causa [Col. 0601D] creditur esse. Cum Christiani, relicta lege Dei, paganos spurcis operibus imitarentur, judicio Dei traditi sunt in manibus eorum qui, deletis Christianis, possiderunt loca eorum. Unde Antiochenus patriarchatus est ad Hierosolymam translatus. Porro Alexandrinus ad Aquilegiam est positus, quia huic civitati primum Marcus evangelista praesedit, qui Alexandriae praefuit. Quanquam quidam contendant quod Carthaginiensis episcopus hac translatione polleat. Horum officium est archiepiscopos consecrare, decreta canonum instaurare.



CAP. CLXXXVIII.---De papa.

Papa dicitur Pater patrum, vel custos patrum. Hic enim universalis nuncupatur, quia universae Ecclesiae principatur. Hic quoque apostolicus nuncupatur, [Col. 0602A] quia principis apostolorum vice fungitur. Hic etiam summus pontifex appellatur, quia caput omnium episcoporum esse videtur. Hujus nomen in ordinatione mutatur, quia Petri nomen in praelatione Ecclesiae a Christo mutabatur. Huic enim claves traduntur, sicut Petro a Domino claves regni coelorum tradebantur, ut se janitorem coeli esse cognoscat, in quod coelum Ecclesiam introducere debeat. Hunc Melchisedech in officio praetulit, cujus sacerdotium aliis incomparabile fuit. Papae autem officium est missas et divina officia ordinare, canones pro tempore ad utilitatem Ecclesiae immutare, Augustum consecrare et pallia archiepiscopis, privilegia episcopis vel aliis religiosis dare, totam Ecclesiam ut Christus gubernare. Itaque papa in vice Christi Ecclesiam [Col. 0602B] regit, episcopi in loco apostolorum ei praesunt. Presbyteri septuaginta duos discipulos exprimunt. Reliqui ministri diaconos ab apostolis constitutos praeferunt (Act. VI).



CAP. CLXXXIX.---De consecratione papae.

Papa vicarius Christi omnesque episcopi apostolorum vicarii in Dominica die debent ordinari. Hora tertia, qua apostoli Spiritu sancto sunt oleo invisibili consecrati. Oleum lucernis lumen ministrat, et vulnera curat. Ita Spiritus sanctus apostolis lumen scientiae ministravit, et vulnera peccatorum curavit. Ideo episcopi oleo unguntur, ut se Spiritum sanctum apostolis datum accepisse doceantur, et ut vita et doctrina coram hominibus luceant, et eos a vitiis curare satagant. Ideo autem in Dominica die consecrantur, [Col. 0602C] quia et ea die apostoli a Spiritu sancto ordinabantur, et ut se cum Christo resurrexisse, et in novitate vitae ambulare admoneantur.



CAP. CXC.---De ordine ministrorum.

Ministri Ecclesiae vel altaris. Ideo in Sabbato ordinantur, quod requies dicitur, quia ipsis ab omni opere servili requiescere, et in Dei servitio vacare praecipitur.



CAP. CXCI. De presbyteris.

Presbyteri vero ad vesperam, quae magis ad Dominicam pertinet, consecrantur, quia Christo, cujus corpus conficiunt, incorporantur. Ideo autem in quatuor temporibus ordines dantur, quia quatuor gradus Dominum benedicentium, quia acolyti, subdiaconi, [Col. 0602D] diaconi, presbyteri intelliguntur, sub custodia quatuor Evangeliorum ad ministeria Ecclesiae in quatuor partibus mundi diffusae eliguntur.



CAP. CXCII.---De virginibus.

Virgines vero ideo in natalitiis apostolorum velantur, quia per apostolicos viros quasi per paranymphos sponsae Christo consecrantur. Et quia morem virginitatis primum apostoli Ecclesiae servandum tradiderunt, quem a perpetua Virgine Maria acceperunt.



CAP. CXCIII.---De tonsura clericorum.

Tonsura clericorum initium sumpsit ab usu Nazaraeorum. Hi ex jussu legis crines suos radebant, et in sacrificium Domino incendebant. Nazaraei autem dicuntur sancti, unde apostoli ad exemplum eorum [Col. 0603A] ministros Ecclesiae docuerunt, se ob signum tondere, quo recordarentur se Domino in sanctitate servire debore. Christus rex et sacerdos fecit nos sibi et sacerdotes et reges. Pars capitis rasa est signum sacerdotale; pars crinibus comata signum regale. Sacerdotes quippe legis tiaram, id est pileolum ex bisso in modum mediae sphaerae rotundum in capite portabant; reges aureas coronas gestabant. Ergo rasa pars capitis tiaram, circulus crinium refert coronam.



CAP. CXCIV.---De Christo rege et sacerdote.

Sacerdos quoque in lege caput et barbam rasit, dum sacrificium pro populo obtulit. Rex autem coronam gestabat, dum ad salutandum populum procedebat. Ita Christus rex noster spineam coronam [Col. 0603B] portavit, dum humilis et praepotens pro militibus duellum pugnaturus processit, et regem superbiae devicit. Idem ipse summus sacerdos in calvaria crines deposuit, dum seipsum acceptum sacrificium in ara crucis obtulit. Per circulum ergo crineum, spineam coronam praeferimus; per nuditatem rasurae calvitium Christi exprimimus. Mos quippe apud antiquos erat, quod captivos decalvabant, quos crucifigere volebant, unde scriptum est: De captivitate nudati inimicorum capitis (Deut. XXXII). Ideo locus, in quo decalvabantur calvaria dicebantur, in quo Dominus decalvatus putatur.



CAP. CXCV.---Quod Petrus apostolus tonsuram invenit clericorum primus.

Petrus quoque apostolus a gentibus captus, et ad [Col. 0603C] ludibrium Christianorum traditur, barba rasus et capite decalvatus. Quod ipse deinceps in mysterio fieri jussit quod incredulos quamvis inscios, tamen, Deo permittente, in figura operatos intellexit; sicut et crux olim fuit subsannatio, nunc est Ecclesiae gloriatio (Galat. V; I Cor. I). Per caput principale animae, scilicet mens denotatur, quae sicut caput capillis, ita cogitationibus perornatur. Quae novacula timoris Dei debet a superfluis cogitationibus radi, ut nuda facie cordis valeat coelestia contemplari. Rotunditas autem quae remanet crinium, est ornatus virtutum. Capilli vero in circulum coaequantur, quia omnes virtutes in concordia charitatis consummantur. Quia autem barbam radimus, [Col. 0603D] imberbes pueros similamus: quos si humilitate imitabimur, angelis, qui semper juvenili aetate florent, aequabimur.



CAP. CXCVI.---De tonsura magorum.

Sciendum vero quod Simon Magus et sui sequaces sicut caput radebant, et ab aure usque ad aurem per medium caput quasi plateam (unde adhuc vulgo platta dicitur) faciebant et per caput coelum, per viam tonsurae zodiacum intelligi volebant, quia coelestes se asserebant.



CAP. CXCVII.---De clericali corona.

Nostra autem tonsura in lege exprimitur, dum coronula quatuor digitorum, super mensam coram altari, et desuper minor coronula aurea fieri praecipitur; per mensam, quo propositio panum ponebatur [Col. 0604A] (Exod. XXXIX), nostrum altare accipitur, cui quotidie panis Christi imponitur. Corona quatuor digitorum per circulum crinium nostrorum exprimitur; superior autem coronula per plattam [plectam coronulae jungit] figuratur.



CAP. CXCVIII.---De sacris vestibus.

Haec strictim de ministris Ecclesiae sint relata, nunc de sacris vestibus sunt pauca subjicienda. Vestes itaque sacrae a veteri lege sunt assumptae. Ideo autem ministri Christi vel Ecclesiae in albis vestibus ministrant, quia angeli aeterni regis ministri in albis apparebant: per albas itaque vestes admonentur, ut angelos Dei ministros per castitatis munditiam in Christi servitio imitentur. Vestes vero, quibus corpus exterius decoratur, sunt virtutes quibus interior [Col. 0604B] homo perornatur. Septem autem vestes sacerdotibus ascribuntur, qui et septem ordinibus insigniti noscuntur quatenus per septiformem Spiritum septem virtutibus resplendeant, quibus cum angelis in ministerium Christi ornati procedant.



CAP. CXCIX. De praeparatione sacerdotis.

Sacerdos ergo missam celebraturus, id est spirituale bellum pro Ecclesia pugnaturus, necesse est ut spiritualibus armis induatur, quibus contra hostes incensores vitiorum undique muniatur. Primo namque quotidianas vestes exuit, mundas vestes induit, quia corpus Christi tractaturus vel sumpturus veterem hominem cum actibus suis, quod sunt vitia seu peccata, debet exuere, et novum hominem, qui secundum Deum creatus est, id est virtutes et [Col. 0604C] bona opera, debet induere (Ephes. IV). Deinde pectit crines capitis, quia sacerdos debet componere mores mentis. Aqua abluit manus, quia lacrymis debet abluere carnales actus. Deinde a sorde eas extergit, quia transacta carnis opera per poenitentiam eum extergere convenit.



CAP. CC.---De lavandis manibus.

Sacerdotes quoque legis sacrificaturi in labro de speculis mulierum facto se lavabant, quae ad ostium tabernaculi excubabant. Labrum ex speculis mulierum factum sacra Scriptura intelligitur, quae de perspicua sanctarum animarum vita conscribitur. Hae ad ostium tabernaculi excubabant, quia jugiter aeternum Dei tabernaculum intendebant. In hoc labro [Col. 0604D] sacerdotes sacrificaturi, debent se lavare, scilicet vitam suam diligenter in sacra Scriptura considerare, exemplis sanctorum a maculis purgare, et sic ad sacrificium Domini intrare.



CAP. CCI.---De humerali.

Hinc humerale, quod in lege Ephot (Exod. XXX), apud nos amictus dicitur, sibi imponit; et illo caput et collum et humeros (unde et humerale dicitur) cooperit, et in pectore copulatum duabus vittis ad mammillas cingit per humerale, quod capiti imponitur, spes coelestium intelligitur. Caput amictu cooperimus, dum pro spe coelestium Deo servimus. Collum, per quod vox depromitur, eo circumdamus, si pro spe vitae custodiam ori nostro ponamus, ut nihil, nisi quod laudem Dei sonet, de ore nostro proferamus. [Col. 0605A] Humeros, quibus onera portantur, eo velamus, si leve onus Domini patienter feramus. Hoc facimus, si pro spe futurorum laborem activae vitae subimus, et proximis in necessitate subvenimus. Per oras humeralis, fides et operatio intelliguntur, quae utrinque spei adnectuntur. Hae ante pectus invicem copulantur: et una apparet, et altera occultatur; quia fides et operatio in unum copulantur; et fides quidem in corde occultatur; operatio autem ad aedificationem proximorum foris manifestatur. Una enim ora latet, alia apparet; quia actio nostra proximis lucet, intentio vero coram Deo intus latet. Id pectus humerale cingitur, quia spe supernae patriae prava cogitatio a pectore sacerdotis restringitur. Duae vittae, quae amictum ad mammillas praecingunt, [Col. 0605B] sunt timor poenae et desiderium vitae, quae spiritus coelestium pectori nostro imprimitur. Haec vestis est candida, quia haec omnia coram Domino sunt splendida.



CAP. CCII.---De alba.

Dehinc alba induitur, quae in lege tunica linea vel talaris, apud Graecos podis dicitur; per hanc castitas designatur, qua tota vita sacerdotis decoratur. Haec descendit usque ad talos, quia usque in finem vitae debet in castimonia perseverare sacerdos. Caputium quo alba induitur est professio, qua castitas servanda promittitur. Lingula, quae in caputio nunc innectitur, nunc resolvitur, est potestas linguae sacerdotalis, quae nunc ligat peccantes, nunc solvit poenitentes. Haec vestis in medio coangustatur, in extremo [Col. 0605C] dilatatur, multis in commissuris multiplicatur; quia castitas pressuris quidem mundi coarctatur, sed in charitate dilatatur, multis virtutibus multiplicatur. Haec vestis albedine candet, quia sanctitas coram Deo inter Angelos splendet.



CAP. CCIII.---De cingulo.

Ex hinc cingulo cingitur, quod in lege balteus, apud Graecos zona dicitur: Per cingulum (quod circa lumbos praecingitur, et alba ne diffluat et gressum impediat astringitur) mentis custodia vel conscientia accipitur, qua luxuria restringitur, et castitas cohibetur, ne ad carnalia dilabatur, et gressus bonorum operum impediatur, et ipsa concupiscentia de vita ad ruinam impellatur.



CAP. CCIV.---De stola.
[Col. 0605D]

Deinde circumdat collum suum stola, quae et orationum dicitur, per quam obedientia Evangelii intelligitur. Evangelium quippe est suave Domini jugum; obedientia vero lorum, quasi ergo sacerdos ad jugum Christi loris ligatur, dum collum ejus stola circumdatur. Haec primitus sinistro humero imponitur, et trans cor in dextrum latus reflectitur? quia obedientia Evangelii primum in activa vita suscipitur. Deinde per dilectionem in dextrum contemplativae porrigitur, deinde per collum in dextrum humerum giratur, à sinistro non levatur, quia post modum obedientia per dilectionem Dei in contemplationem attollitur, et à proximis in activa vita per dilectionem proximi non avellitur.



CAP. CCV. De innocentia.
[Col. 0606A]

Per stolam quoque innocentia exprimitur, quae in primo homine amissa, per vitulum saginatum occisum recipitur. Beati qui hanc stolam à criminum labe custodiunt, vel maculatam lacrymis lavant; quia illorum potestas est in ligno vitae, scilicet in Christo amissam gloriam possidebunt. Hac enim patriarchae ante legem utebantur, et primogenita dicebantur. Erat autem vestis sacerdotalis, quam majores natu cum benedictione patris, ut Jacob ab Isaac, induebant, et victimas Deo ut pontifices offerebant, unde dicitur: Vende mihi primogenita tua (Gen. XXV). Et iterum stola Esau. Stola dicitur missa: erat enim vestis candida pertingens ad vestigia, sed postquam coepit portari alba, mutata est, ut hodie [Col. 0606B] cernitur, stola.



CAP. CCVI.---De subcingulo.

Ex hinc subcingulum, quod perizoma vel subcinctorium dicitur, circa pudenda duplex suspenditur. Per hoc eleemosynarum studium accipitur, quo confusio peccatorum contegitur. Hoc duplicatur, quia primum animae suae misereri peccata devitando, deinde proximo necessaria impendendo cuilibet imperatur.



CAP. CCVII.---De casula.

Deinde casula omnibus indumentis supponitur, per quam charitas intelligitur, quae omnibus virtutibus eminentior creditur. Casula autem quasi parva casa dicitur, quia sicut à casa totus homo tegitur, [Col. 0606C] ita charitas totum corpus virtutum complectitur, Haec vestis et planeta (quod error sonat) vocatur, eo quod errabundus limbus ejus utrinque in brachia sublevatur. Haec in duobus locis, scilicet in pectore et inter humeros duplicatur; in duobis locis, videlicet in utroque brachio triplicatur. In pectore duplicatur, quia per charitatem sancta cogitatio et bona voluptas generatur. Inter humeros duplicatur, quia per illam adversa à proximis et ab adversariis, supportantur. Vestis ad brachia elevatur, dum charitas bona operatur. In dextro brachio triplicatur, dum in dilectione Dei monachis, clericis, laicis, Christianis ministratur. In sinistro triplicatur, dum per dilectionem proximi malis Catholicis seu Judaeis sive paganis necessaria [Col. 0606D] corporis praebentur. Casula in dextrum brachium levatur, ut amici in Deo amentur; super sinistrum plicatur, ut inimici propter Dominum diligantur. Huic in supremo humerale forinsecus adnectitur, quia spes charitatem semper amplectitur.



CAP. CCVIII.---De mappula.

Ad extremum sacerdos favonem in sinistrum brachium ponit, qui et mappula et sudarium vocatur, per quod olim sudor et narium sordes extergebantur. Per hoc poenitentia intelligitur, quia quotidiani excessus labes extergitur. Hoc in sinistro brachio gestatur quia in praesenti tempore tantum vita nostra poenitentia emundatur. His vestibus sacerdos ornatus procedit, confessionem facit, quia licet his virtutibus fulgeat, dignum est ut inutilem servum se [Col. 0607A] dicat, de transactis se accusans, ut reum dijudicet, et coram Deo gratiam inveniat.



CAP. CCIX.---De septem vestibus episcopi.

Episcopus eisdem septem vestibus induitur, insuper et aliis septem redimitur, scilicet sandaliis, dalmatica, rationali, mitra, chirothecis, annulo, baculo. Sandalia a sandica herba vel a sandaraco dicuntur, quo depingi feruntur. Haec ab ipso Domino vel ab apostolis accepta creduntur, in quibus praedicasse traduntur. Est autem genus calceamenti incisi, quo partim pes tegitur, partim nudus cernitur. Evangelica vero praedicatio intelligitur, quae partim auditoribus aperitur, partim clauditur.



CAP. CCX.---De sandaliis.

Fiunt autem sandalia ex pellibus mortuorum animalium, [Col. 0607B] quia, apostoli et doctores praedicationem suam munierunt scriptis prophetarum, videlicet Dei animalium. Pes subtus ad terram solea hujus calceamenti est tectus, desuper nudus, quia Evangelii praedicatio debet carnalibus per litteram tegi, spiritualibus autem per allegoriam denudari. Lingua sub calcaneo surgit de albo corio, quia praedicator debet se separare à terreno negotio, et esse innocens, et sine dolo lingua; inde surgens separata à corio est illorum lingua, quia bonum testimonium fertur episcopo. Lingua superior est spiritualium lingua, qui eum eligunt in praedicationis opera. Albo corio Intrinsecus sunt circumdata sandalia, quia praedicatoris conscientia coram Deo debet esse puritate candida. Extrinsecus vero nigrum apparet, quia vita [Col. 0607C] ipsius coram hominibus humilitate dejecta esse debet. Superior pars, per quam pes intrat, multis filis est consuta, quia multis sententiis debet praedicationem mentibus infundere supernam. Lingua super pedem est, lingua praedicatoris in plebem. Linea quae a lingua usque in finem descendit, est evangelica perfectio, quae in Deum tendit. Lineae, quae ex utraque parte procedunt, sunt lex et prophetia, quae Evangelio testimonium ferunt. Ligatura est mysterium Christi Incarnationis, quae solvitur manu praedicationis. Tapetia pedibus ejus substrata calcat, ut terrena despicere, et coelestia amare discat; legis sacerdotes habebant femoralia, quibus turpitudinem tegebant; Ecclesiae sacerdotes sandalia portant, quia [Col. 0607D] etiam aliis munditiam praedicant.



CAP. CCXI.---De dalmatica.

Dalmatica à Dalmatia provincia est dicta, in qua primum est inventa. Haec à Domini inconsutili tunica et apostolorum colobio est mutuata. Colobium autem erat cucullata vestis sine manicis sicut adhuc videmus in monachorum cucullis, vel nautarum tunicis. Quod colobium a sancto Sylvestro in dalmaticam est versum; et additis manicis infra sacrificium portari instituta. Quae ideo ad missam a pontifice portatur, ubi passio Christi celebratur, quia in modum crucis formatur. Haec vestis est candida, quia Christi caro de casta virgine est genita; et pontificis vita debet castitate esse nitida. Haec habet formam crucis, quia Christus pro nobis subiit supplicium [Col. 0608A] crucis, et pontifex debet se crucifigere vitiis et concupiscentiis. Hujus vestis manicae sunt nostrae gallinae alae. Omni quippe sententia primos homines in paradiso velut gallina ova in nido fovebat. Pullos Ecclesiae sub alas gratiae et misericordiae congregabat. Ita debet pontifex fideles sub alas veteris et novae legis praedicando congregare, et exemplis se super eos expandere, et oratione a coeli volucribus, id est a daemonibus protegere. Haec debet esse inconsutilis ut Dominica tunica, quia fidei integritas debet esse indiscissa,



CAP. CCXII.---De dalmatica et quid designet.

Per dalmaticam quoque religio sancta et immaculata designatur, quia pupillorum et viduarum visitatio, et vitae immaculatae custodia mandatur. Dalmatica [Col. 0608B] duas coccineas lineas ante et retro habet, quia vetus et nova lex dilectione Dei et proximi refulget, qua pontifex redimitus esse debet. Idem tramites purperei designant sanguinem Christi, pro duobus populis effusum; immaculatio pertinet ad dilectionem Dei; visitatio fratrum ad dilectionem proximi, per colorem coccineum opus misericordiae accipitur, quod ob geminam dilectionem viduis et pupillis impenditur. Fimbriae quae de dalmatica procedunt, sunt verba et exempla praedicatoris, quae de religione prodeunt. Fimbriae ante et retro pendent, quia mandata dilectionis in lege et Evangelio manent. In utrisque lineis sunt quindecim fimbriae altrinsecus, scilicet ante et retro dispositae, quia in Veteri Testamento quindecim psalmi quasi quindecim gradus de [Col. 0608C] via charitatis exeunt, et in Novo similiter quindecim rami de arbore dilectionis excrescunt. Sunt autem hi rami: Charitas patiens est, benigna est, non aemulatur, non agit perperam, non inflatur, non est ambitiosa, non quaerit quae sua sunt, non irritatur, non cogitat malum, non gaudet super iniquitate, congaudet autem veritati, omnia suffert, omnia credit, omnia sperat, omnia sustinet, charitas nunquam excidit. (I Cor. XIII.) Sinistrum latus habet fimbrias quod significat laboris aerumnas, quia activa vita est sollicita, et turbatur erga plurima. Dextrum latus non habet, quia contemplativa vita quieta manet, et regina à dextris stans nihil in se sinistrum habet; manicarum largitas est datoris hilaritas.



CAP. CCXIII.---De rationali.
[Col. 0608D]

Rationale à lege est sumptum, quod ex auro, hyacintho, purpura unius palmi mensura erat factum (Exod. XXVIII). Huic doctrina et veritas, ac duodecim pretiosi lapides contexti, nominaque filiorum Israel insculpta erant, et hoc pontifex in pectore ob recordationem populi portabat. Hoc in nostris vestibus praefert per ornatum, qui auro et gemmis summis casulis in pectore affigitur. Monet autem pontificem ratione vigere, auro sapientiae, hyacintho spiritualis intelligentiae, purpura patientiae in Christum (qui coelum palmo mensurat) tendere debere, doctrina et veritate radiare, gemmis virtutum coruscare, duodecim apostolos sanctitate imitari, totius populi in sacrificio recordari.



CAP. CCXIV.---De mitra pontificali.
[Col. 0609A]

Mitra quoque pontificalis est sumpta ex usu legis. Haec ex bisso conficitur et tiara Ydaros infula pileum dicitur. Mitra quae caput velat, in quo sensus sunt locati, est custodia sensuum ab illecebris mundi in mandatis Domini, pro corona vitae, quam repromisit Deus diligentibus se. Mitra etiam est Ecclesia, caput vero Christus, cujus figuram gerit episcopus. Mitra ergo ex bysso facta multo labore ad candorem perducta caput pontificis circumdat, dum Ecclesia baptismate mundata, labore bonorum operum candidata, caput suum, scilicet Christum in gloria videre anhelat, dum variis passionibus eum imitari pro gloriae corona non dubitat. Caput quoque pontificis mitra decoratur, dum Ecclesia ejus doctrina [Col. 0609B] illustrata dignitati ejus congratulatur, dum eum turba cleri et populi comitatur.



CAP. CCXV.---De chirothecis.

Chirothecarum usus ab epistolis [forte episcopis] est traditus. Per manus enim operationes, per chirothecas designantur earum occultationes. Sicut enim aliquando manus chirothecis velantur, aliquando exactis chirothecis denudantur, sic opera bona interdum propter arrogantiam declinandam celantur, interdum propter aedificationem proximis manifestantur. Chirothecae induuntur, cum hoc impletur: Cavete ne justitiam vestram faciatis coram hominibus, ut videamini ab eis (Matth. VI). Rursus extrahuntur cum hoc impletur: Luceat lux vestra coram hominibus, ut videant opera vestra bona, et glorificent [Col. 0609C] Patrem vestrum, qui in coelis est (Matth. V). Chirothecae sunt inconsutiles, quia actiones pontificis debent rectae fidei esse concordes.



CAP. CCXVI.---De annulo.

Annuli usus ex Evangelio acceptus creditur, ubi saginati vituli conviva prima stola vestitur, annulo insignitur (Luc. XV). Olim solebant reges litteras cum annulo signare; cum hoc soliti erant et nobiles quique sponsas subarrhare. Fertur quod Prometheus quidam sapiens primus annulum ferreum ob insigne amoris fecerit, et in eo adamantem lapidem posuerit; quia videlicet sicut ferrum domat omnia, ita amor vincit omnia; et sicut adamas est infrangibilis, ita amor est insuperabilis [(119) 1Kb] . Quem enim [Col. 0609D] in illo digito portari constituit, in quo venam ut cordis deprehendit, unde et annularis nomen accepit [(120) 1Kb] . Postmodum vero aurei sunt pro ferreis instituti, et gemmis pro adamante insigniti; quia, sicut aurum cuncta metalla praecellit, ita dilectio universa bona excellit, et sicut aurum gemma decoratur, ita amor dilectione perornatur. Pontifex ergo annulum portat, ut se sponsum Ecclesiae agnoscat, ac pro illa animam, si necesse fuerit, sicut Christus, ponat. Mysteria Scripturae a perfidis sigillet, Secreta Ecclesiae resignet.



CAP. CCXVII.---De baculo episcopali.

Baculus ex auctoritate legis et Evangelii assumitur, [Col. 0610A] qui et virga pastoralis, et capuita, et ferula, et pedum dicitur. Moyses quippe, dum oves pavit, virgam manu gestavit. Hanc ex praecepto Domini in Aegyptum pergens secum portavit, hostis signis per eam factis terruit, qui velut lupi oves Domini transgulabant. Gregem Domini de Aegypto per mare Rubrum hac virga, eduxit; pastum de coelo, potum de petra hac produxit, ad terram lac et mel fluentem, velut ad pascua hac virga induxit. Nihil autem haec virga fuit, quam baculus pastoralis, cum quo gregem utputa pastor minavit. Hic baculus apud auctores pedum vocatur, eo quod pedes animalium illo retineantur. Est enim lignum recurvum, quo pastores retrahunt pedes gregum.



CAP. CCXVIII.---Item de virga et baculo episcopi.

[Col. 0610B] In Evangelio quoque Dominus apostolis praecepit ut in praedicatione nihil praeter virgam tollerent (Marc. VI; Luc. IX). Et quia episcopi pastores gregis Dominici sunt, ut Moyses et apostoli fuerunt, ideo baculum in custodia praeferunt. Per baculum, quo infirmi sustentantur, auctoritas doctrinae designatur. Per virgam, qua improbi emundantur, potestas regiminis figuratur. Baculum ergo pontifices portant, ut infirmos in fide per doctrinam erigant; virgam bajulant, ut per potestatem inquietos corrigant; quae virga vel baculus est recurvus, ut aberrantes a grege docendo ad poenitentiam trahat; in extremo est acutus, ut rebelles excommunicando retrudat, haereticos velut lupos ab ovili Christi potestative exterreat.



CAP. CCXIX.---De genere baculi.
[Col. 0610C]

Hic baculus ex osse et ligno efficitur, crystallina vel deaurata sphaerula conjunguntur, in supremo capite insignitur, in extremo ferro acuitur. Per baculum, ut dictum est, auctoritas doctrinae accipitur, qua grex Dominicus a pastore reficitur, et ad pascua vitae compellitur. Per durum os, duritia legis; per lignum, mansuetudo Evangelii insinuatur; per gemmam sphaerulae, divinitas Christi. Per supremum caput, regnum coelorum; per extremum ferrum, ultimum judicium denotatur. Ex osse ergo baculus inciditur, dum ex dura lege duritia peccantium reprimitur. Ex ligno tornatur, dum ex ligno vitae Christo doctrina formatur, et populus in virtutibus [Col. 0610D] roboratur. Os ligno per gemmam connectitur, quia vetus lex novae per Christi divinitatem contexitur.



CAP. CCXX.---De sphaerula.

Per sphaerulam enim dilectio intelligitur, qua severitas vel lenitas pontificis complectitur. Oportet enim ut doctrina episcopi ex utraque lege sic dilectione copuletur, ut Ecclesiam Christo conjungere per charitatem conetur. Haec autem cuncta sunt rasili arte polita; quia ista sunt omni sanctitate redimita. Os recurvatur, ut populus errans per doctrinam ad Dominum retrahatur. Caput in supremo ponitur, dum conversis vita aeterna proponitur. In extremo baculus ferro induratur, dum omnis praedicatio per [Col. 0611A] ultimum judicium terminatur. In curvatura est scriptum: Dum iratus fueris, misericordiae recordaberis (Habac. III; Tob. III); ne ob culpam gregis superet ita mentem pastoris, sed verbo et exemplo revocet peccantes ad misericordiam Redemptoris. In sphaerula est scriptum, homo quatenus se hominem memoretur, ut de potestate collata non elevetur. Juxta ferrum est scriptum Parce, ut subjectis in disciplina parcat, quatenus ipse a summo pastore gratiam inveniat, unde et ferrum debet esse retusum, quia judicium sacerdotis per clementiam debet esse delibutum.



CAP. CCXXI.---De ornatu archiepiscopi.

His insignibus archiepiscopus fulget, insuper et pallio pollet, ut se Christi passionem populo praeferre [Col. 0611B] demonstret. In duabus quippe lineis pallii ante et retro est purpureum sanctae crucis signaculum, quia pontifex ex utraque lege debet proferre Christi passionis testimonium. Duae enim lineae propendentes sunt duae leges Christi passionem proferentes.



CAP. CCXXII.---De pallio archiepiscopi.

Spinulae, quibus pallium affigitur, sunt clavi, quibus corpus Christi cruci configitur. Circulus, quo pontifex circa collum circumdatur, est torques aureus, qui legitime certantibus in praemio datur. Itaque pallium monet pontificem ferre vitiorum mortificationem, cruces pallii, in mente et corpore Christi imitari passionem; duae lineae, ut si duabus legibus per omnia instructus; spinulae, ut per timorem Dei sit mundo crucifixus; circulus, ut sic praeesse studeat, [Col. 0611C] ut torquem coronae vitae percipiat. Et quia in pallio tanta latent mysteria, ideo portatur inter Christi sacrificia. Unde etiam crux ante archiepiscopum portatur, quatenus Christum crucifixum sequi admoneatur, ut coronam gloriae adipiscatur. Pallium vero pro aurea lamina est institutum, in qua summus pontifex in lege Dei nomen tetragrammaton, id est quatuor litteras in fronte sua praeferebat inscriptum. Quatuor quippe litterae illius nominis quatuor cornua crucis praemonstrabant, sicut nunc pallium crucis modum repraesentat. Et quia haec lamina aurea cum forma crucis in fronte pontificis portabatur, ideo pretiosa crux frontibus Christianorum chrismate impressa portatur. Pallium autem a solo apostolico datur, quia haec dignitas a [Col. 0611D] Romano pontifice jure accipitur. Quos enim apostoli provinciis praefecerunt, archiepiscopi; quos illi paganis praetulerunt, episcopi dicebantur: et apostolorum successor apostolicus nominabatur (sup. cap. 188). Huic collata est potestas ab Ecclesia archiepiscopos per provincias constituere, quod per pallii largitionem accipitur.



CAP. CCXXIII.---De vestibus patriarchae et apostolici.

Patriarchae quoque et apostolicus pallio utuntur, qui eodem officio praediti esse noscuntur. Porro apostolico in Pascha procedente, pharus ex stuppa super eum suspenditur, quae igne succensa super eum cadere permittitur; sed a ministris vel a terra excipitur, [Col. 0612A] et per hoc ipse in cinerem redigi, et gloria ornatus ejus in favillam converti admonetur.



CAP. CCXXIV.---De corona imperatoris et Augusti.

Corona imperatoris est circulus orbis. Portat ergo Augustus coronam, quia declarat se regere mundi monarchiam. Corona quoque dicitur victoria, unde et victores coronabantur, et Augusti victores orbis dicebantur. Arcus super coronam curvatur, eo quod Oceanus mundum dividere narratur. Virga sceptri est potestas regni. Vestes imperiales sunt sibi subditae potestates. Monent autem imperatorem purpureae vestes, ut habeat principales virtutes: sceptrum, ut judicium et justitiam diligat, quatenus solium gloriae cum principibus coeli possideat: corona, ut sic vivat, quatenus a Rege regum coronam [Col. 0612B] vitae accipiat. Dicitur quod Augusto ab apostolico coronato et regalibus indumentis decorato, desuper pera imponatur, ut per hoc admoneatur, quia sicut ad fastigium regni ascendit, ita ad mendicitatem perae descendere possit, sicut Diocletianus, qui prius Augustus fuit, postmodum hortulanus exstitit. Crux ante Augustum portatur, ut in omnibus regem Christum sequatur.



CAP. CCXXV.---De diademate regum.

Diadema autem regum designat regni ambitum, et omnes qui in agone contendebant diadema accipiebant. Innuit ergo regibus diadema, quod si pro justitia certaverint, cum rege omnium coronati regnabunt. Haec vero regalia insignia a Nino primo traduntur inventa.



CAP. CCXXVI.---De vestibus ministrorum inferioris gradus.
[Col. 0612C]

Ministris inferioris ordinis, scilicet ostiariis, lectoribus, exorcistis, acolythis, tres sacrae vestes conceduntur; quia videlicet angelis splendidis ministris associabuntur. Quia hic in ministerio Trinitatis fide, spe, et charitate vestiuntur. Portant namque superhumerale, quo humeri teguntur, quibus onera feruntur, ut discant alterutrorum onera portare, et Christo in membris suis necessaria ministrare. Tunicam talarem, id est albam portant, ut humilitatem induant, et in hac usque in finem Christo serviant. Balteo, id est zona jubentur renes praecingere, ut sciant carnales concupiscentias per continentiam restringere.



CAP. CCXXVII.---De cappa.
[Col. 0612D]

Cappa, propria vestis est cantorum, quae pro tunica hyacinthina legis mutuata videtur: unde sicut illa tintinnabulis, ita ista insignitur fimbriis. Per hanc vestem sancta conversatio praemonstratur. Ideo a singulis ordinibus portatur. Haec in supremo habet caputium, quod designat supernum gaudium. Si enim Christi ministri conversatio nunc in coelis stabit, peracto ministerio gaudium Domini intrabit. Haec usque ad pedes pertingit, quia in sancta conversatione in finem usque perseverare convenit. Per fimbrias labor denotatur, per quem servitium Dei consummatur. Haec vestis in ante aperta manet, quia Christi ministris sancte conversantibus aeterna vita [Col. 0613A] patet. Porro in tunica sonus tintinnabulorum (Eccli. XLV) est vox Deo canentium cantorum. Quae septuaginta duae fuisse scribuntur, quia de septuaginta duobus libris laudes Deo canuntur, quibus totidem mala punica interserta referuntur, quia de eisdem libris opera justorum nobis in exemplum proferuntur.



CAP. CCXXVIII.---De pileis.

Cantores enim caput pileis ornant, quia se in tria Domini concupiscere clamant, ut Deum, qui est caput omnium in saeculum saeculi, laudare valeant. Baculos manibus portant, ut quo ipsi properant, alios secum invitare satagant.



CAP. CCXXIX.---De subdiaconorum veste.

Subdiacono supradictae vestes conceduntur. Insuper duae aliae, id est subtile et sudarium adduntur. [Col. 0613B] Subtile, quod et stricta tunica dicitur, portat, ut se justitia quasi lorica induat, et in sanctitate et justitia Deo serviat. Sudarium, quo sordes a vasis deterguntur, portat, ut transacta mala sordium a se per poenitentiam tergat. Notandum vero quod subdiacono sudarium magis aliis formatur; quia ubi nunc favo, olim mappula portabatur.



CAP. CCXXX.---De veste diaconorum.

Diacono enim dalmaticae usus conceditur, quae in modum crucis formatur, quia per illum sacrificium super altare tanquam corpus Christi in cruce collocatur. Per hoc admonetur, ut crucis mortificationem jugiter in corpore suo, sicut Lucas, circumferat, et in sancta religione viduas et pupillos visitando, ut Stephanus, serviat, et in gradibus supradictis charitatis, [Col. 0613C] ut idem, serviat. Caputium dalmaticae angustatur, quia imitatio sanctae crucis ab omnibus negotiis coarctatur. Huic stola in sinistro humero ponitur, et trans scapulas ad dextrum latus reflectitur, quatenus jugo Domini activa vita subdat, et per pii laboris exercitium ad contemplativam proficiat.



CAP. CCXXXI.---De diaconi casula.

Cum diaconus casulam portat, tunc praedicatores significat, qui toto desiderio contemplativae vitae inhiant, et in dilectione ferventes aliis coelestia praedicant. Qui interdum casulam exuunt, et se illa praecingunt; quia illa, quae ore praedicant, exemplis bonorum operum demonstrant. Unde diaconus de choro exit, casulam exuit, duplicatam humero imponit, [Col. 0613D] in dextro latere eam cingit; quia oportet praedicatores interdum opus praedicationis vel orationis vel lectionis intermittere, et proximis in necessitate succurrere. Quasi duplicatam casulam humeris imponit, dum ob geminam dilectionem laborem pro fratribus subit. In dextro cingit, si per hoc tantum aeterna requirit. Latus etiam denudatum designat Christum pro nobis vulneratum. Diaconus in chorum redit, Evangelium legit; quia, postquam praedicator Christo in membris suis ministraverit, ad opus praedicationis redire debet, quod deseruit: peracto ministerio, diaconus casula induitur; quia praedicator, qui prius ministravit cum Martha, debet postmodum audire verbum Dei cum Maria. Subdiaconus etiam casulam portat, quia imitatur diaconum, cui ministrat.



CAP. CCXXXII.---De indumentis clericorum.
[Col. 0614A]

Clericorum induviae ab antiquis sunt acceptae. His nempe cantores in templo usi sunt, sicut David et Salomon instituerunt (II Paral. XX). Hujuscemodi vestibus etiam senatores usi sunt, ex quibus in ecclesiasticum usum transierunt. Hae autem albae vestes munditiam vitae indicant, quia justum est ut clerici in sanctitate et justitia Deo serviant. Haec vestis est laxa, quia clericalis vita debet esse in eleemosynis et bonis operibus larga. Est enim talaris, quia docet usque in finem perseverare in bonis. Lingua hujus vestis est lingua clericalis, quae debet et Dominum laudare, et populum ad laudem Dei instigare.



CAP. CCXXXIII.---De tunicis clericorum.

[Col. 0614B] Diebus Quadragesimae vel alio congruo tempore laneis tunicis utuntur, quia ministri Ecclesiae regi Christo in humilitate servire praecipiuntur. Si enim Christi mansuetudinem et humilitatem sequuntur, ad Christum in consortium angelorum perducuntur. In veste clericali lingua formatur, quia tunica Domini inconsutilis sic formata traditur, alae seraphin, in capite fides et spes. In brachiis gemina dilectio, in corpore poenitentia et operatio.



CAP. CCXXXIV.---De camisiis clericorum.

Camisia autem sacerdotum duabus linguis formatur, quia eis bina potestas traditur. Una quippe lingua ligant peccantes, alia solvunt poenitentes. Cappa videtur a casula tracta. Per hanc admonentur clerici in charitate ambulare: hancque aliis verbo et [Col. 0614C] exemplo demonstrare, quae solet omnes virtutes decorare.



CAP. CCXXXV.---Clerici non debent arma deferre.

Clerici non debent ideo arma portare, quia non contra homines, sed contra daemones debent virtutibus pugnare, sicut Moyses arma non portavit, sed Jesu cum Amalech pugnante ipse precibus pugnavit (Exod. XVII; Deut. XXV). Sic apostoli et eorum sequentes non armis, sed orationibus pugnaverunt, et nos non resistere, sed magis injurias pati docuerunt.



CAP. CCXXXVI.---Laici possunt portare arma.

Laici autem debent arma portare, ut Ecclesiam a paganis protegant, et clerici se ad servitium Dei [Col. 0614D] expediant. Unde et illorum vestes sunt strictae, quatenus expediti reddantur pugnae. Sicut autem non licet laicis clericale officium usurpare, ita non debent clericalem vestem ferre, et sicut clericis non licet nec contra paganos arma ferre, ita non debent laicas vestes portare.



CAP. CCXXXVII.---Cuculla quid significet.

Cuculla monachorum sumpta est a colobio apostolorum. Illorum vero tunica formatur, ut dalmatica. Hae duae vestes formam crucis praeferunt, quia monachi se vitiis et concupiscentiis crucifigunt, per has enim sex alae Seraphim exprimuntur, quia angeli Deo proximi describuntur. Duae partes capitis quibus caput velant, sunt duae alae quae fidem et spem insinuant. Duae autem manicae sunt duae alae quibus [Col. 0615A] volant, quae geminam dilectionem praenotant, duae vero partes cucullae in ante et retro, duae alae sunt quibus corpus protegunt, quae poenitentiam et operationem exprimunt. Hos si laudando Deum imitabuntur, eis in gaudio associabuntur. Nigredo hujus indumenti est contemptus mundi. Longitudo vestis est perseverantia in bonis.



CAP. CCXXXVIII.---Virga abbati conceditur.

Abbati conceditur pastoralis virga, quia ei traditur Dominici gregis custodia, quem nimirum debet baculo doctrinae sustentare, et virga magisterii ad pascua vitae minare. Per baculum quippe doctrina, per virgam accipitur disciplina. Unde dicitur, Virga tua et baculus tuus ipsa me consolata sunt (Psal. [Col. 0615B] XXII). Hujus baculi flexura non ex albo, sed ex nigro debet esse, quia in commissa cura non debet mundi gloriam quaerere. Summitas curvaturae debet esse sphaerica, quia cuncta ejus disciplina debet esse deifica.



CAP. CCXXXIX.---Conversationis monialium initium.

Vestis et conversatio sanctimonialium a sancta Maria sumpsit exordium. Nigredo vestis est contemptus amplexus virilis. Velum est signum pudoris et futuri honoris. In nuptiis quippe caput et faciem [Col. 0616A] velant, ut ab omnibus viris illicitae appareant, et pro hoc coronam vitae sibi repositam sciant.



CAP. CCXL.---De vestitu monialium.

Quod quaedam virgines candidis vestibus utuntur a sancta Caecilia sumptum videtur, quae foris veste splendebat, intus castitate fulgebat, et tamen mundi concupiscentia in corde ejus sordebat. Candida enim vestis praefert votum virginitatis.



CAP. CCXLI.---De viduis.

Viduarum prima Dina filia Jacob exstitit ante legem, a qua usus vidualis coepit; hanc sub lege Judith et aliae multae imitatae sunt: sub gratia vero Anna et aliae plurimae secutae sunt, quae secundas nuptias contempserunt, harum quoque habitus est [Col. 0616B] mundo despectus.



CAP. CCXLII.---De conversis.

Conversae autem, quae eumdem habitum gerunt, a Maria Magdalena formam sumpserunt.



CAP. CCXLIII.---Baptizati albas portant vestes.

Baptizati autem ideo vestes albas portant, quia amissam innocentiam se recepisse insinuant. Illorum mitra regni coronam, alba vero sacerdotii praefert stolam. Jam enim facti sunt reges et sacerdotes et Christi regis et sacerdotis cohaeredes



LIBER SECUNDUS. DE HORIS CANONICIS.
[Col. 0165]

[Col. 0615C] In superiore libro de missa et Ecclesia, ejusque ministris, quae Dominus largiri dignatus est, digessimus; nunc de reliquis horis, quae rursus Dominus inspiraverit, dicamus, ut promisimus, et a Dominica nocte incipiamus, in qua redempti a servitute ad libertatem, de morte ad vitam translati sumus.



CAP. I.---De nocturnorum officio

Nocturnale itaque officium repraesentat nobis excubias supernorum civium: coelestis namque Hierusalem, quae aedificatur ut civitas, et conservatur per angelicas vigilias. Qui vices suas quasi in tres vigilias distribuunt, ac singulas tribus horis distinguunt, et unamquamque tribus ordinibus custodiunt, dum Trinitati in terrenis agminibus laudes dulcisono [Col. 0615D] concentu jugiter concinunt. Et quia praesens Ecclesia in hanc civitatem, et in contubernium horum civium ventura praedicatur, ideo et ipsa Hierusalem nuncupatur, et idcirco illius civitatis vigiles in suis vigiliis imitatur: quia vero illius membra hic gerit, ideo hoc officium in nocte agit. Ideo autem in nocte Dominica, quia in hac meruit angelorum consortia.

Haec itaque urbs per basilicam figuratur, in qua clerus et populus quasi exercitus in militiam congregantur. Signa militibus per tubas dantur, Christianis [Col. 0616C] signa per campanas dantur, qui quasi milites convenientes imperatorum salutant, dum per versum, Domine, labia mea aperies, laudes Christi inchoant. Dum enim in nocte dormitum eunt, signaculo crucis quasi sigillo se muniunt, qua nunc aperiunt, dum ora in nocte clausa ad laudem Dei solvunt. Sed quia frustra vigilant, nisi Dominus custodiat civitatem (Psal. CXXVI) per versum Deus, in adjutorium meum, divinum auxilium invocant.

Cantor, qui invitatorium inchoat, est praeco, qui tuba vigiles ad excubias convocat. Post psalmum Venite, hymnum omnes cantant, velut milites qui in castra conveniunt regem laudibus efferunt. Deinde vigilias inter se distribuunt, dum tres nocturnos psallunt. Singulae vigiliae tribus horis distinguuntur, [Col. 0616D] et singulis nocturnis tres psalmi discernuntur. Angelicae excubiae tribus ordinibus servantur, et in nostris vigiliis ordines scilicet psalmorum, lectionum, responsoriorum denotantur. Quia coelestes excubiae per novem ordines angelorum celebrantur. Tres itaque nocturni, totius Ecclesiae militiam nobis commemorant, qua in castris Domini sub tribus temporibus videlicet ante legem, sub lege, et sub gratia militat.



CAP. II.---De prima vigilia.

Prima vigilia tempus ante legem intelligitur, qua [Col. 0617A] quasi tribus horis ascribitur, dum tribus interstitiis distinguitur.


Prima vigilia quid significet.

Prima hora hujus vigiliae ab Adam usque ad Noe erat, in qua excubias hujus civitatis Abel, Enos, Enoch, Lamech servabant, sicut primi Psalmi indicant. Beatus vir (Psal. I). Abel exprimit, qui tanquam lignum interpretatur, quod fructum justitiae protulit, dum ab hominibus hujus urbis procubuit. Quare fremuerunt (Psal. II), Enos denuntiat, qui Domino in timore serviebat, quem Scriptura primum nomen Domini invocasse commemorat (Gen. IV). Domine, quid multiplicati (Psal. III), Enoch innuit, quem Dominus suscepit, dum eum de terrenis transtulit (Gen. V). Domine, ne in furore (Psal. 6), [Col. 0617B] Lamech depromit, cujus deprecationem Dominus exaudivit, cum ei talem filium dedit, qui humanum genus a furore Domini in Arca servavit (Gen. VI, 9). Hi psalmi ideo sub una Gloria Patri canuntur, quia justi illius temporis Trinitatem coluisse creduntur. Ideo autem quatuor psalluntur, quia quatuor virtutibus prudentia, fortitudine, justitia, temperantia, fulsisse noscuntur. Antiphona, per quam modulantur, laudatio eorum in Deum notatur.



CAP. III.---De secunda hora.

Secunda hora hujus vigiliae a Noe usque ad Abraham erat. In qua Noe, Sem, Heber, Thare vigilabant, ut sequentes Psalmi insinuant. Domine Deus meus (Psal. VII), Noe exprimit, quem Dominus in sua generatione [Col. 0617C] justum invenit, et ideo a persequentibus aquis salvum fecit. (Gen. VI). Domine Dominus noster (Psal. VIII), Sem congruit, quem Dominus gloria et honore coronavit, dum eum benedictione patris super fratres sublimavit. Confitebor (Psal. IX), Heber innuit, qui omnia Dei mirabilia narravit, quando civitatem gigantum dissipavit. In Domino confido (Psal. X), Thare depromit, qui in Domino confidit, quando impia gens ignem adorare coegit, cujus pars calicis, ignis et sulfur fuit. Hi quoque quaterni psalmi sub uno Gloria Patri canuntur, quia et illi patres in quatuor virtutibus rutilantes Trinitatem adorasse noscuntur. Antiphona vero modulationis praefert devotionem illorum laudationis.



CAP. IV.---De tertia hora.
[Col. 0617D]

Tertia hora vigiliae ab Abraham usque ad Moysen fuerat, in qua Abraham, Isaac, Jacob et Joseph vices vigilandi custodiebant, qui instantes psalmi proclamant.

Salvum me fac (Psal. XI), Abraham exprimit, quando sanctus defecit, cum videlicet ipse pene solus Deum coluit, et totus mundus idololatriae deditus fuit.

Usquequo, Domine, oblivisceris (Psal. XII), Isaac innuit, cui Dominus bona tribuit, dum Christi figuram in omnibus praetulit.

Dixit insipiens (Psal. XIII), Jacob ostendit, quem insipiens Laban sicut escam devoravit, dum eum saepius defraudavit. Scilicet quia Dominus spes ejus [Col. 0618A] fuit, malum ab eo avertit, unde exsultavit Jacob, et laetatus est Israel.

Domine, quis habitabit (Psal. XIV), Joseph demonstratur; qui sine macula est ingressus, dum stuprum recusabat, et operatus est justitiam, dum populum a periculo famis liberavit. Hi etiam quaterni sub uno Gloria Patri clauduntur, quia hi vigiles quatuor virtutibus splendentes Trinitatem coluisse leguntur. Antiphona melodiae est laus ab eis exhibita majestati divinae. Sunt etiam istae antiphonae quaedam vigilum cantilenae.



CAP. V.---Versiculus.

Versus qui sequitur, a vertendo dicitur, ideo quia se vertit de psalmis chorus ad Orientem, et quia se vertit de psalmis ad dilectionem; per orationem [Col. 0618B] Dominicam, quae secreto dicitur, secretum regis consilium intelligitur. Post pater noster sacerdos versum aperte dicit, quasi rex mandatum legatis injungit. Vicissitudines lectorum sunt successiones legatorum. Qui jube, domne, benedicere dicit, quasi licentiam eundi petit. Benedictio vero sacerdotis est licentia imperatoris. Ipsa autem lectio est injunctae legationis exsecutio. Tu autem Domine, reversionem legati exprimit, dum commissum mandatum redit.



CAP. VI.---De lectionibus.

Lectiones quoque praedicationem illorum patrum praeferunt, responsoria vitam eorum, per quam praedicationi responderunt. Ideo autem post vigiliam Abrahae lectiones leguntur, quia ab eo primitus litterae post diluvium repertae traduntur, et ipse primus [Col. 0618C] Chaldaeos astronomiam docuit, et Aegyptios mathematica imbuit. Ideo etiam peracta prima vigilia lectiones leguntur, quia transacto primo tempore libri legis ad doctrinam populi a Moyse eduntur.



CAP. VII.---De secunda vigilia et secundo nocturno.

Secunda vigilia tempus legis accipitur, quod iterum quasi horis discernitur, dum tribus interstitiis dividitur, scilicet uno a Moyse usque ad David, secundo a David usque ad Babyloniam, tertio a Babylonia usque ad Christum, sive sacerdotibus, judicibus, regibus, quod declarat psalmorum textus.



CAP. VIII.---De prima hora.

Nam Conserva me, Domine (Psal. XV), sacerdotes [Col. 0618D] exprimit, quorum Dominus pars haereditatis et calicis fuit, qui prima hora hujus vigiliae excubias servabant, dum Aaron et alii post eum, legem Domini populum docebant. Exaudi, Domine, justitiam meam (Psal. XVI), judices innuit, quorum judicium de vultu Domini prodiit.



CAP. IX.---De secunda hora.

Hi secundae horae vigilandi curam susceperunt, dum Gedeon et alii populum secundum legem Dei judicaverunt. Diligam te, Domine (Psal. XVII), reges ostendit, quos Dominus caput gentium constituit, qui tertiae horae vigilias custodiebant, dum David et alii populum ad justitiam regebant.



CAP. X.---De Gloria Patri et tertio nocturno.

Singuli psalmi cum Gloria Patri psalluntur, quia [Col. 0619A] singuli supradicti ordines Trinitatem adorasse scribuntur, ideo etiam et tres psalmi canuntur. Antiphonae ternae, quibus psalmi modulantur, sunt laudes quae ab illis justis Trinitati exhibebantur. Sequentes lectiones sunt illorum vigilum praedicationes. Responsoria vero illorum actiones, quibus hic cantabiles erant Dei justificationes. Ideo autem lectiones post ad vigiliam regum leguntur, quia illo tempore libri prophetarum scribebantur, et ipsi tempore legis, quasi secunda vigilia, populum docuerunt, et cantum bonorum operum personuerunt.



CAP. XI.---De tertia vigilia et tertio nocturno.

Tertia vigilia tempus gratiae exstat, quae usque in fine mundi perdurat. Haec quasi in tres horas dividitur, dum tempore apostolicae praedicationis, [Col. 0619B] tempore persecutionis, tempore pacis distinguitur.


De prima hora.

Prima hora hujus vigiliae apostoli vigilabant, quos demonstrat psalmus (XVIII), Coeli enarrant, quorum voces omnis loquela et sermo audivit, dum eorum sonus in omnem terram exivit.


De secunda hora.

Secunda hora martyres vigilandi curam subibant, quos psalmus (XIX), Exaudiat te Dominus, denuntiat, quos nomen Dei in tribulationibus protexit, et omnis sacrificii eorum memor fuit.


De tertia hora.

Tertiae horae excubias Constantinus dux pacis cum fidelibus suscepit, quem psalmus (XX), Domine, in virtute tua laetabitur rex, innuit. Ipse enim rex in [Col. 0619C] virtute Christi est laetatus, dum Taurus in conventu totius orbis in nomine Christi est per Silvestrum resuscitatus. Super salutem Dei vehementer exultavit, dum maximam synodum in Nicaeam congregavit, unde Ecclesia coronam super caput ejus posuit gloriae, et magnum decorem ei tribuit. Hujus vigiliae custodiam adhuc populus fidelium servat, cujus rex in Domino sperat. Ultimi versus psalmi tangunt tempora antichristi. Quem Dominus clibanum ignis ponet, in quo vasa sua examinet. In tempore vero vultus sui, id est in die judicii, eum cum omnibus iniquis Dominus in ira sua conturbabit, cum eos ignis devorabit. Ecclesiam vero vigilem in virtute sua Dominus tunc exaltabit, quae virtutes ejus in aeternum cantabit. Hi psalmi singuli cum Gloria [Col. 0619D] Patri terminantur, quia Trinitas ab his omnibus veneratur. Tres autem ideo sunt, quia in fide, spe, et charitate floruerunt. Antiphonae melodiae sunt gratiarum actiones Ecclesiae, et quaedam vigilum cantilenae.



CAP. XII.---Quod Paulus vigil fuerit.

Paulus vigil suavem cantilenam in prima hora cantavit, dum pro Gentium vocatione sic exsultavit: Regi saeculorum immortali, invisibili, soli Deo honor et gloria in saecula saeculorum, amen (I Tim. I).



CAP. XIII.---Laurentius vigil.

Laurentius vigil dulcem cantilenam in secunda hora est modulatus, dum in craticula sic est gratulatus: [Col. 0620A] Gratias tibi ago Domine, quia januas tuas ingredi merui.



CAP. XIV.---Gregorius [(121) 14Kb] vigil.

Gregorius vigil delectabilem harmoniam in tertia hora sonuit, dum musica arte divinum officium agi docuit: per lectiones quae recitantur, doctrinae fidelium designantur. Responsoria quae cantantur, sunt illorum exempla, quibus alii informantur, unde et responsorii vocabulum his, quia vita doctrinae respondet per cantum, usus poenitentium conversio intelligitur, cum quis de malo ad bonum convertitur. Sicut enim laborat, qui versum solus cantat, ita poenitens laborem subit, dum pro errato satisfacit. Post versum autem cantus incoeptio, est communis omnium pro converso gratulatio. Cui omnes per orationes succurrunt, sicut canenti subveniunt, [Col. 0620B] quia et angeli super uno poenitentiam agente gaudium in coelis ducunt (Luc. XV); per hoc autem cantores milites in excubiis imitantur, quia si aliquis ex sociis suis inter hostes aberraverit, contristantur; si vero periculum evadens redierit, ei congratulantur. Tertio responsorio semper gloria Patri annectitur, quia Trinitati omne praesens, praeteritum et futurum subjicitur. Ad tertiam vigiliam ideo evangelium recitatur, quia in tertio tempore illud modo praedicabatur. Ideo et in tertio nocturno saepius in antiphonis alleluia cantatur, quia in illo tempore laus et laetitia aeternae vitae praenuntiabatur. Haec universa ideo in Dominica nocte actitantur, quia hi omnes supradicti per fidem resurrectionis Christi salvantur. Porro Te Deum laudamus gaudium et [Col. 0620C] laetitiam nobis repraesentat, quia Ecclesia in die judicii liberata exsultat. Forsitan aliquem movebit, cur tres tantum vigiliae a nobis ponantur, cum quatuor noctis vigiliae tradantur. Hic sciat cum ad noctem saeculi significatio refertur, tunc tres tantum vigiliae propter tria tempora ponuntur, pro quibus et tres nocturni psalluntur. Cum vero ad noctem temporis refertur, tunc quatuor vigiliae scribuntur, et per quatuor laudes canuntur. Et sciendum cum nocturnus dicitur, cantus intelligitur. Cum autem nocturna, tunc hora accipitur.



CAP. XV.---De media nocte.

Nocturnale autem officium ideo media nocte agimus, quia media nocte Dominus dormientes Aegyptios [Col. 0620D] percussisse et vigilantes Hebraeos liberasse legitur. Ideo enim in media nocte agitur, quia media nocte in Bethlehem Dominus natus legitur, eique mox ab angelis laus concinitur; qui etiam pastoribus cum lumine apparebant, qui vigilias noctis custodiebant. Ideoque, in media nocte, et in Dominica nocte, quia Dominus media nocte, et in Dominica nocte, infernum devastavit, et populum vigilantem in media nocte liberavit. Ideo nihilominus in media nocte, quia Dominus in media nocte, et in Dominica nocte ad judicium veniet, et dormientes a bonis de civitate sua disperdet; vigilantes vero in bonis in locum exsultationis adducet.



CAP. XVI.---De auctoritate sanctorum.
[Col. 0621A]

Auctoritatem vero a sanctis habemus, ut in nocte surgentes laudes Creatori nostro cantemus. David namque (Psal. CXVIII) et prophetae media nocte ad confitendum nomini Domini surgebant, et Dominus in oratione pernoctabat, et Paulus atque Sylas in carcere media nocte psallebant (Act. XVI), quando ingens lumen divinitus ibi resplendebat: hos qui imitantur, et praemiis participantur.



CAP. XVII.---Dispositio Hieronymi.

Hieronymus primum in Bethlehem, ubi Dominus nasci voluit, nocturnale officium vel reliquas horas, ut hodie canit Ecclesia, disposuit. Secundum Damasus papa per omnes Ecclesias eodem ritu celebrari constituit. Anti dicitur contra; vero dicitur [Col. 0621B] sonus, inde antiphona nomen habet, quod circa sonum sonet, quia cum videlicet antiphona incipitur, secundum tonum ejus psalmus canitur. Hunc cantum primitus Ignatius Antiochenus episcopus in coelo angelicum chorum alternare audivit, et secundum hanc formam suam Ecclesiam cantare docuit, isque nos ad omnes Ecclesias pertransiit. Responsorium a respondendo dicitur, quia choro canente versus ab uno respondetur, et huic iterum a choro per incoeptionem respondetur. Hunc cantum in primis Ambrosius Mediolanensis episcopus composuit, et ab eo tota Ecclesia formam accepit. Hic enim hymnos composuit quos adhuc Ecclesia in laude Christi canit.



CAP. XVIII.---De vinea Domini.

[Col. 0621C] Nocturnale officium quoque est imitatio in vinea laborantium (Matth. XX). Cum in Ecclesia ad servitium Dei noctu canimus, quasi in vinea ad operandum convenimus. Praesens enim vita nocti comparatur, quae tenebris ignorantiae obscuratur. Cum laudem Dei per Domine, labia mea aperies incipimus, quasi opus vineae inchoamus. Moxque divinum auxilium per Deus, in adjutorium meum intende invocamus, quatenus incoeptum opus perficiamus, per Venite vero alterutrum ad servitium Dei, quasi operantes instigamus. Deinde hymnum Deo canimus, quod nocturnas illusiones superavimus, et illos per hoc imitamur, qui cantant, dum operantur. Deinde dum alternatim psallimus, quasi certatim operi insistimus, dum lectiones legimus, quasi nos ad opus [Col. 0621D] instruimus, dum responsoria canimus, quasi post peractum opus gratias agimus. Est enim lectio mentis refectio; dum ergo lectiones legimus, quasi animas in divino opere lassas velut vineae operarios reficimus; dum responsoria canimus, quasi post refectionem laudes solvimus. Unde cum iterum psallimus, quasi refecti ad laborandum surgimus, diversae nocturnae variae horae sunt, quibus operarii vineam Domini introierunt. Ut autem labor hujus vineae nobis levigetur, priorum primum in hac vinea pondus diei et aestus portantium exemplum per psalmos et lectiones praebetur.



CAP. XIX.---De sacerdote.

Sacerdos itaque qui incipit, figuram patrisfamilias [Col. 0622A] gerit, qui operarios ad vineae culturam conducit (Matth. XX). Cantor, qui Venite, exsultemus cantat, praefert procuratorem, qui advineae culturam invitat. Porro hymnus illum cantum repraesentat, quem post peractum opus alacriter inchoant. Psalmi diversorum sanctorum opera nobis insinuant, qui in hac vita laborabant. Primi namque quaterni psalmi mane, scilicet ab Adam usque ad Noe demonstrant. Secundi quaterni horam tertiam, scilicet a Noe usque ad Abraham indicant. Tertii quaterni sextam horam, scilicet ab Abraham usque ad Moysen denuntiant.



CAP. XX.---Mane Abel.

Mane itaque primus Abel hujus vineae laborem subiit, quem primus psalmus, Beatus vir, exprimit, qui [Col. 0622B] nos in lege Domini die ac nocte meditari quasi in vinea operari docuit, dum ipse protomartyr tanquam lignum fructiferum fructum martyrii primus obtulit. Post hunc Enos hanc vineam excoluit, quem psalmus (II), Quare fremuerunt, innuit, qui nos in hac vinea Domino in timore servire constituit, quando gentes ex Cham in malitia fremuerunt et adversus Dominum inania meditati sunt. Deinde Enoch hujus vineae cultor exstitit, quem, Domine, quid multiplicati sunt (Psal. III), depromit, qui nos a somno exsurgere et voce nostra ad Dominum clamare monuit. Quem quia multitudo populi maligni circumdedit, Dominus eum suscepit. Lamech quoque ad laborem introivit, quem Domine, ne in furore (Psal. VI) innotescit, qui nos per singulas noctes lectum nostrum cum lacrymis [Col. 0622C] lavare instruit, ne cum his pereamus quos Dominus in furore suo arguit.



CAP. XXI.---Tertia hora Noe.

Domine Deus meus, in te speravi (Psal. VII), Noe ostendit, qui quasi tertia hora hanc vineam excoluit, et primus vites plantare nos docuit; qui quia in Domino speravit, eum in undis liberavit. Domine, Dominus noster (Psal. VIII), Sem denuntiat, qui post diluvium in hac vinea nomen Domini mirabile in universa terra nuntiabat, qui omnes se laudantes gloria et honore coronabit, qui ex ore infantium et lactentium laudem perfecit. Confitebor tibi, Domine (Psal. IX), Heber cultorem hujus vineae insinuat, qui nos admonet psallere Domino, qui in Sion habitat. In Domino confido (Psal. X), Thare indicat, qui cultor [Col. 0622D] hujus vineae in Domino confidebat, et Domino in templo sancto suo nos servire monebat.



CAP. XXII.---Sexta hora Abraham.

Sexta hora Abraham hanc vineam intrabat, quem pars Salvum me fac (Psal. XI), declarat, quando mundus idola coluit. Usquequo, Domine, oblivisceris (Psal. XII), Isaac in hac vinea laborantem exprimit, cujus Dominus oblitus non fuit, dum arietem mactandum pro eo posuit; qui nos cantare Domino et psallere nomini ejus monuit, qui omnia bona nobis tribuit. Dixit insipiens (Psal. XIII), Jacob innuit, qui apud insipientem Laban pondus diei et aestus portavit, et nos Dominum invocare docuit. Domine, quis habitabit (Psal. XIV), Joseph depromit, qui in hac vinea [Col. 0623A] sine macula desudavit, et nos Dominum glorificare monuit.



CAP. XXIII.---De versu.

Quod intermissa psalmodia versus dicitur, designat quod ex intermisso opere multitudo ad refectionem expeditur. Lectiones quae leguntur, sunt diversa fercula quibus operarii ad invicem reficiuntur. Benedictiones quae praecedunt, religiosorum benedictiones praeferunt, quibus cibum benedicit. Responsoria, quae post lectionem canuntur, sunt laudes quae sumpto cibo solvuntur.



CAP. XXIV.---Nona hora Moyses.

Secunda nocturna est hora nona: hac Moyses et Aaron aliique legis sacerdotes vineam Domini excolebant, qui in psalmo (XV), Conserva me, Domine, [Col. 0623B] Dominum Patrem suum et calicem dicebant, et nos Dominum, qui tribuit intellectum, benedicere docebant. In hac enim judices laborabant, quos Psalmus (XVI), Exaudi, Domine, justitiam meam, denotat, qui judicium suum de vultu Domini prodire rogabant, et nos in nocte ad Dominum clamare monebant. In hac reges quoque desudabant, qui se in psalmo (XVII), Diligam te, Domine, in caput gentium constitutos proclamant, qui nos laudando Dominum invocare instruebant. Versus modulatio, est ab opere separatio, lectiones sunt operariorum refectiones. Responsoria sunt illorum laudationes.



CAP. XXV.---Undecima hora apostoli.

In tertia nocturna repraesentatur hora undecima, hac apostoli humeros oneri supponebant, quos canit [Col. 0623C] psalmus Coeli enarrant (Psal. XVIII), qui nos justitias Domini edocebant; in hac martyres, ut in magno aestu grave pondus portabant, quos loquitur psalmus Exaudiat te Dominus (Psal. XIX), qui nos Dominum in die tribulationis invocare monebant. In hac confessores operarii sunt, qui in psalmo Domine, in virtute (Psal. XX) expressi sunt, qui voluntate labiorum suorum fraudati non sunt, et nos cantare et psallere virtutes Domini persuaserunt; per versum qui sequitur et Evangelium quod legitur, conversio gentilium intelligitur; qui quasi responsorium canit, quod per Evangelium in Domini vineam conducti sunt, qui tota die in foro infidelitatis otiosi steterunt; per Te Deum laudamus illorum [Col. 0623D] gaudium accipitur quibus peracto opere denarius in sero, id est in vita aeterna in consummatione saeculi, traditur. Hos ideo in nocturnali officio imitamur, ut cum eis denarium vitae Christum mereamur. Et quia haec cuncta per Christi resurrectionem sperantur, ideo in nocte Dominicae resurrectionis talis modo cantatur.



CAP. XXVI.---De versibus.

Antiqui patres in omni opere Deum invocabant, sed et gentiles Deum in minimis etiam rebus invocandum censebant. Ideo nos omnes horas per versum Deus in adjutorium incipimus, ut in omni actione divinum auxilium invocemus. Versus Memor fui in nocte tempus ante legem designat, quo patriarchae in nocte ignorantiae nominis Domini memores [Col. 0624A] erant. Sed et Dominum exprimit, qui pro nobis in cruce oravit, ut Ecclesia nominis ejus in nocte memor sit. Versus Media nocte surgebam tempus legis denotat, quo prophetae de nocte ignorantiae ad lucem scientiae surgebant. Sed et Dominum demonstrat, qui media nocte de mortuis surgebat, ut et Ecclesia media nocte ad confitendum nomini ejus surgat. Per versum Exaltare, Domine, tempus gratiae designatur, quia Dominus in virture sua scilicet in dextra Patris exaltatur. Et si Ecclesia virtutes ejus in nocte cantabit, eam quoque in gaudio exaltabit. Exaudi, Domine, preces servorum tuorum ex libro Paralipomenon assumptum (II Paral. VI) patriarchis convenit, quos primus nocturnus exprimit. Ostende nobis, Domine, vel quodcunque aliud pro [Col. 0624B] tempore de psalterio vel alia prophetia sumptum prophetis congruit, quos secundus nocturnus innuit. Precibus et meritis beatae Mariae omniumque sanctorum sanctae Mariae et apostolis convenit, quos tertius nocturnus concinit. Jube, Domine, benedicere ad Dominum dicitur, ad quod Tu autem continuatur, quod de psalmo Beatus qui intelligit assumitur. Sacerdos autem, qui tenet vicem Domini, dat benedictionem.



CAP. XXVII.---De festivitate sanctorum.

In festis sanctorum ita nocturnale officium ut in nocte Dominica agimus, quia eos per Christi resurrectionem gaudia consecutos credimus. Ideo autem cum novem psalmis et totidem lectionibus ac responsoriis celebramus, quia eos in consortio novem [Col. 0624C] ordinum angelorum esse praedicamus.



CAP. XXVIII.---De Matutinis monachorum.

Porro divinum officium a beato Benedicto ordinatum pene idem significat, praesertim cum ad idem, videlicet ad laudem Dei et ad justorum praeconia, tendat. Hoc ideo ab Ecclesia est receptum, quia ab illo qui omnium justorum spiritu plenus fuit est prolatum, et ab apostolici pontificis, scilicet Gregorii, auctoritate roboratum. Siquidem patet quod idem vir Deo plenus in vinea laborantes et in vigiliis excubantes attenderit, dum tali modo psalmos distribuerit, et Dominicam noctem tribus vigiliis per tres nocturnos distinxerit, licet ipse psalmos senario, lectiones vero quaternario numero assignaverit, [Col. 0624D] quia videlicet per senarium activae vitae actio designatur, propter sex opera Evangelii quibus in istis sex diebus quasi in vinea laboratur, per quaternarium vero contemplativae vitae perfectio propter quatuor Evangelia figuratur, quibus contra hostes animarum, scilicet vitia et daemones, jugiter vigilatur; per sex ergo psalmos in vinea Domini laborantes declarantur, per quatuor lectiones in castris Domini vigilantes demonstrantur, per Responsoria alacritas laborantium denotatur. Notandum quod hic divini servitii ordinator a psalmo Domine in virtute tua (Psal. XX), qui de pace Ecclesiae constat, incoepit, et reliquos, qui passionem Christi sonant, in officio conclusit. Dominus enim in cruce a Deus Deus meus, respice incoepit, et ita decem psalmos [Col. 0625A] cantans in versu. In manus tuas commendo spiritum meum (Psal. XXI) finivit. Hoc idcirco in nocte Dominicae resurrectionis instituit, quia nimirum Christus per passionem ad resurrectionis pacem pervenit, et Ecclesiae pacem per passionem suam contulit. Et nos in pace degentes si passionem Christi in vigiliis nos cruciando imitabimur, in resurrectione pace per Christum ditabimur.



CAP. XXIX.---De tertio nocturno.

Tertium nocturnum idem vir Dei tribus canticis attribuit, quia Trinitatem in fide, spe et charitate, laudari voluit. Unde eadem cantica cum Alleluia cantari instituit, quia laudatores Trinitatis ad canticum coelestis laetitiae vocare docuit. Deinde quatuor lectiones de Evangelio legi praecepit, quia Christi [Col. 0625B] vigiles per doctrinam quatuor Evangeliorum in quatuor virtutibus munitos monuit, ut videlicet in divinis et humanis sint prudentes, in adversis et prosperis fortes, in Dei servitio solvendo et praelatis obediendo jussum omnibus actibus suis temperati, his quatuor etiam subjungunt, si haec omnia alacriter peragunt. Post haec constituit Deo dilectus cantari: Te Deum laudamus, quatenus nil sibi in his omnibus ascribant, sed cuncta divinae laudi attribuant, se vero inutiles servos dicant. Per Te Deum laudamus etiam ille cantus intelligitur qui peracto opere ab operariis prae gaudio canitur. Deinde Evangelium legi praecipitur; per quod vita aeterna promittitur, quod denarius intelligitur qui operariis post laborem dabitur; per hymnum Te decet laus, qui ad [Col. 0625C] extremum canitur, illa ultima gratulatio accipitur. quando, percepto vitae denario, in Domino exsultant, quod de labore ad requiem, de vinea ad patriam eis ire licet.



CAP. XXX.---De inclinationibus.

Dum ecclesiam ingredientes ad altare inclinamus, quasi regem milites adoramus. Aeterni quippe Regis milites sumus, cui semper in procinctu specialis militiae adsumus. Cum autem ad Orientem et Occidentem inclinamus, Deum ubique praesentem nos adorare monstramus. Quem ita rationali motu ab ortu nostrae nativitatis usque ad occasum mortis sequi debemus, sicut coelum ab Oriente in Occidentem naturali revolutione ferri videmus. Quod monachi expressius designant, qui se toto corpore ab [Col. 0625D] Oriente in Occidentem gyrant.



CAP. XXXI.---Nota dignitatem quae in matutinis Laudibus est.

Apud gentiles dii infernales dicebantur Manes, eo quod mane diem terris emitterent, quem tota nocte quasi inclusum retinerent [(122) 1Kb] . A Manibus ergo mane, id est bonum, dicitur, eo quod nil melius luce videatur. A mane autem dicitur matutina, quasi laus Deo pro luce exhibita.



CAP. XXXII.---Prima causa.

Hanc horam ea de causa canimus, quod hac hora mundum creatum credimus; hac hora astra matutina [Col. 0626A] cum jucunditate luxerunt, et Deum, qui fecit ea, dulci harmonia laudaverunt, scilicet angeli ea hora creati sunt, qui et filii Dei vocati sunt, qui mox pro creatione mundi magna voce suavi concentu conditori jubilaverunt. Quos nos hac hora canentes imitamur, qui astra vespertina appellamur, quatenus si solem Christum pro nobis occidentem laudibus sequamur, per eum ad ortum lucis videlicet in resurrectione ad astra matutina perducamur.



CAP. XXXIII.---Secunda causa.

Hac hora Dominus populum suum per mare Rubrum transduxit, et hostes illorum submersit, sicut scriptum est: »Factum est in vigilia matutina Dominus per nubem respexit, et Aegyptios interfecit (Exod. XIV).« Ea hora qua illi sunt in mari et in [Col. 0626B] nube baptizati, sunt illi in fluctus praecipitati.



CAP. XXXIV.---Tertia causa.

Hac hora Christus victor a morte resurrexit, et diem nobis ab inferis revexit, et populum sanguine suo redemptum a regno tyranni reduxit, et hostes eorum barathro immersit.



CAP. XXXV.---Quarta causa.

Hac hora in fine mundi justi a somno mortis evigilabunt, dum de nocte hujus mundi ad lucem aeternae claritatis transmigrabunt. Tempus igitur noctis, quod ante nocturnum praecedit, praefert illud tempus mortis quod ante legem praecessit. Nocturnus vero illud tempus exprimit quo populus sub lege Dominum coluit. Matutinalis autem hora, cum [Col. 0626C] lux appropinquat, tempus a Christi resurrectione usque in fine mundi demonstrat, quo Ecclesia dilecto suo canticum cantat. Psalmi nempe qui hic cantantur utrumque exprimere conantur, et tempus legis, quod velut umbra praecessit, et tempus gratiae, quod ut lux visitanter postea fulsit.



CAP. XXXVI.---»Dominus regnavit.« Psalmus I laudum Dominicae

Primus itaque psalmus, Dominus regnavit, illud tempus legis innuit quo Dominus post liberationem populi sui super eumdem populum regnavit, et ei quasi rex legem servandam constituit, decorem induit, dum in mirabili tabernaculo coli voluit. Tempus quoque gratiae exprimit, quo Dominus [Col. 0626D] post redemptionem populi sui a morte resurgens per mundum regnavit, et decorem immortalitatis induit.



CAP. XXXVII.---Jubilate.

Secundus psalmus, Jubilate, illud tempus umbrae ostendit quo populus Domini et oves pascuae ejus portas ejus, id est terram repromissionis, in confessione intravit, et ei omnis illa terra jubilavit, eique in laetitia servivit. Tempus etiam gratiae depromit, quo Ecclesia fidem Christi recepit, et ad praedicationem apostolorum jubilavit omnis terra, et Domino servivit in laetitia.



CAP. XXXVIII.---Deus, Deus meus.
[Col. 0627A]

Tertius psalmus, Deus, Deus meus, ad te de luce vigilo, illud tempus umbrae indicat quo, devictis hostibus sub Salomone, in pace populus tripudiabat, quando in velamento templi exsultabat, et rex omnisque populus in Deo jurans eum laudabat.



CAP. XXXIX.---Deus misereatur nostri.

Huic psalmo alius, scilicet, Deus misereatur nostri, sub uno Gloria Patri copulatur, quia regnum Juda et regnum Israel in una lege sociatur. Tempus etiam gratiae exprimit, quo, sedata persecutione, Ecclesia pacem recepit. Ideo autem de luce ad Dominum vigilat, et in matutinis in eo meditatur, quia ei adjutor exstiterat. Rex vero Constantinus in Deo [Col. 0627B] laetatur, per quem omnis Ecclesia in Christo jurans pace gratulatur, dum os haereticorum iniqua loquentium obstruitur. Alius psalmus, Deus misereatur nostri, huic sub uno Gloria Patri adjungitur, quia Judaicus populus Ecclesiae adhuc in una fide associabitur.



CAP. XL.---Benedicite omnia opera Domini Domino.

Canticum Benedicite, quod sibi quintus locus ascribit, illud tempus umbrae innuit, quo quinta aetate Nabuchodonosor tres pueros in caminum ignis misit, in quo angelus eos resolvens eumdem hymnum cum eis cecinit. Illud quoque tempus exprimitur quo Antichristus tres partes mundi, Asiam, Africam, Europam, a tribus filiis Noe genitas in caminum tribulationis missurus dicitur. Unde et sine [Col. 0627C] Gloria Patri canitur, quia tunc omnis laus Ecclesiae clauditur.



CAP. XLI.---»Laudate Dominum de coelis« et »Cantate,« et »Laudate,« sub uno »Gloria Patri.«

Laudate Dominum de coelis illud tempus umbrae denuntiat quo populus a Babylone reversus templum Domino reaedificabat, et illud tempus ostendit quo Ecclesia, occiso Antichristo, Dominum laudabit, et per terrorem lapsos in domum Dei poenitentia restaurabit, hi tres Psalmi ideo sub uno Gloria Patri psalluntur, quia tunc Christiani, Judaei et Gentiles, in una religione Dominum laudare noscuntur.



CAP. XLII.---De hymno.

Hymnus illud tempus umbrae exprimit quo Judas Machabaeus dedicato templo pro victoria hymnum Domino cum populo cecinit, et illud tempus innuit quo Ecclesia pro victoria de Antichristo hymnum Domino canet.



CAP. XLIII.---De capitulo.

Capitulum, quod a sacerdote dicitur, est angeli legatio, qua praecursor Christi Zachariae repromittitur, et ultimam horam denuntiat, qua novissima tuba angeli mortuos ad vitam excitat. Versus qui sequitur, Dominus regnavit, declarat quod sicut Christus post resurrectionem in Ecclesia regnavit, ita post generalem resurrectionem in omnibus electis regnabit. A quibusdam versus in matitinis [Col. 0628A] Domine dicitur, et Ecclesiae resurrectio exprimitur.



CAP. XLIV.---De cantico »Benedictus Deus.«

Per canticum autem Benedictus, quod illucescente die cantatur, adventus verae lucis Christi in hunc mundum designatur, quod Zacharias ei obviam cantavit, quando plebem suam in hoc mundo visitavit, et sedentes in tenebris et umbra mortis inferni illuminavit, et illud tempus repraesentat, quo in ultimis Christus splendor aeternae gloriae et sol justitiae adventus sui ortu orbem illustrat, et Ecclesia ei obviam rapta laetabunda laudes jubilat; quam sponsus suus visitat, et diu in tenebris hujus mundi sedentem sua claritate illuminat.



CAP. XLV.---De oratione et suffragiis.

[Col. 0628B] Oratione quae sequitur, illa ultima benedictio, Venite, benedicti Patris mei (Matth. XXV), intelligitur. Suffragia sanctorum, quae postea canuntur, sunt multae mansiones in domo Patris, in quas singuli pro meritis introducuntur. Ideo in Dominica die hae laudes canuntur, quia per fidem resurrectionis Christi haec gaudia justis in resurrectione dabuntur. Ideo etiam infra Pascha frequentantur, quia resurrectionis Christi et nostrae tempus repraesentatur per eas. Ideo vero haec in festis sanctorum cantantur, quia sancti nunc in gaudio, quod in resurrectione dupliciter percepturi sunt, gratulantur. Hanc eamdem significationem et sanctus Benedictus in ordinatione sui officii expressit, hoc solo mutato, quod Deus misereatur in primis ob honorem sanctae [Col. 0628C] Trinitatis cantari jussit.



CAP. XLVI.---De privatis noctibus.

In Dominica nocte celebravimus nostram liberationem, et angelorum coaequalitatem; in privatis noctibus commemoramus nostri exsilii servitutem. A quo enim quis superatur, illius et servus vocatur. Diabolus autem humanum genus in primo parente devicit, et durae servituti subjecit. Ut ergo ab hac servitute [liberi] fiamus, divino servitio nocturnis horis insudemus, ut a nocte hujus vitae ad aeternam lucem perveniamus. Verumtamen quia nostram servitutem per sex aetates mundi extendi deploramus, ideo sex noctibus hebdomadae hoc officium celebramus.



CAP. XLVII.---De duodecim horis.

Et quia nocti duodecim horas ascribimus, ideo duodecim psalmos canimus, quatenus qui duodecim mensibus anni servitute detinemur, per doctrinam duodecim apostolorum libertati donemur.



CAP. XLVIII.---De sex antiphonis super nocturnum.

Ideo autem sex antiphonas cantamus, ut per sex opera Evangelii de nocte mortis ad lucem Christum transeamus. Quae sex opera sunt, esurientem cibare, sitientem potare, nudum vestire, hospitem colligere, infirmum visitare et carceratum redimere.



CAP. XLIX.---Viginti quatuor horae.

Sol quoque totum mundum superius et inferius inter diem et noctem, hoc est XXIV horis perlustrat, et praesentes quidem stellas sibi in die lumine suo obscurat, absentes vero in nocte illuminat. Qui solem [Col. 0629A] justitiae Christum praefigurat, qui hunc mundum superius quasi in die illustrabat, dum praesentia sua doctrinis et miraculis illum illuminabat. Inferius vero quasi in nocte eum irradiavit, dum morte sua, sedentes in tenebris et umbra mortis visitavit. Qui stellas praesentes velat in die, dum sanctos in gloria suae praesentiae a mundi tenebris celat. Stellas ergo in nocte absens illuminat, quia justos in nocte hujus vitae illustrat.



CAP. L.---De duodecim psalmis.

In nocte ergo duodecim psalmos, et in die totidem psallimus, quot horis stellas a sole undique versum illuminari diximus, quatenus nos Christiani in baptismate stellae facti ab aeterno sole in omni hora illuminemur, si Dominum in omni tempore benedicentes [Col. 0629B] veneremur. Et quia peccato devicti servituti sumus addicti, et in sudore vultus nostri oportet pane vesci (Gen. III), ideo solemus in die necessaria operari. In nocte vero, quando nullus potest operari, in vigiliis excubamus, ut eo revertente a nuptiis cum eo ad libertatis jura redeamus. Ideo etiam tres lectiones legimus, quia tres vigilias posuit Dominus: Si, inquit, in prima, si in secunda, si in tertia vigilia venerit, et ita invenerit, beati sunt servi illi (Luc. XII), quae tres vigiliae tres aetates hominis pueritiam, juventutem, senectutem significant, in quibus cuncti Dominum in bonis operibus pervigiles praestolari jubemur. Tres ergo lectiones legimus, cum in fide Trinitatis in tribus aetatibus alterutrum divinum opus instruimus. Tria responsoria cantamus, [Col. 0629C] cum Trinitatem fide, spe, charitate glorificamus. Psalmi quoque pro prima vigilia, lectiones pro secunda, Responsoria pro tertia; matutinae Laudes pro quarta vigilia noctis, quasi pro debito solvuntur. Sanctus etiam Benedictus in eadem significatione duodecim psalmos et tres lectiones in privatis noctibus instituit; hoc tantum mutato quod lectiones psalmis interposuit, quia haec videlicet media nocte agi voluit.



CAP. LI.---De privatis noctibus et de Laudibus cum cantamus »Miserere mei, Deus.«

Nox quae praecessit vitam nostram in peccatis expressit; nocturnale autem officium nostri exsilii servitium. In matutinis Laudibus jam ad libertatem per [Col. 0629D] poenitentiam tendimus, dum cantamus: Miserere mei Deus. Et quia per poenitentiam de tenebris mortis ad lucem vitae transitur, ideo in secundo psalmo per singulas ferias mane concinitur, ut in Verba mea: Mane astabo, et mane exaudies vocem meam (Psal. V); in: Judica me, Deus; Emitte lucem tuam (Psal. XLII); in: Te decet hymnus, Deus; Exitus matutini, et vespere delectabis (Psal. LXIV); in: Domine, refugium; Mane floreat et Mane repleti sumus misericordia tua (Psal. LXXXIX); in: Domine, exaudi; Auditam fac mihi mane misericordiam tuam (Psal. CXLII); in: Bonum est confiteri, et ad annuntiandum mane misericordiam tuam (Psal. LXXXXI).



CAP. LII.---Deus, Deus meus.

Quia vero per charitatem remissio peccatorum [Col. 0630A] tribuitur, tertius psalmus de dilectione Dei canitur, in quem sitit anima nostra, cujus nos poenitentes suscepit dextera.



CAP. LIII.---Deus misereatur nostri.

In sequenti psalmo Deus misereatur nostri, dilectio proximi subjungitur, in quo vultum Dei super nos illuminari, et salutare Dei in omnibus gentibus cognosci poscitur. Hi duo psalmi ideo sub uno Gloria Patri psalluntur, quia praecepta geminae dilectionis in una Christiana professione peraguntur. In psalmo quoque, Deus, Deus meus, exprimitur Christi divinitas, cujus misericordia melior est super vitas. In Deus misereatur ejus humanitas, per quam illuminatur nostra fragilitas. Et quia hae duae substantiae in una persona Christi venerantur, ideo hi duo [Col. 0630B] psalmi sub uno Gloria Patri cantantur; et quia in fide hujus nominis poenitentes salvantur, per hos etiam duos psalmos fides et operatio intelliguntur, per quam conversi libertatem veniae consequuntur. Et quia per sex opera misericordiae servi libertatem spiritus adipiscuntur, ideo sex cantica victoriae per sex dies canuntur.


Confitebor.

In primo cantico: Confitebor, cum Isaia exsultamus (Isa. XII); quia, sicut ille infidelem populum, ita nos peccata superavimus, et Dominus, qui propter peccata nobis erat iratus, propter poenitentiam est nobis conciliatus.


Ego dixi in dimidio dierum.

In secundo, Ego dixi, cum Ezechia gaudemus [Col. 0630C] (Ezech. XXXVIII); quia, sicut ille mortem corporis, ita nos mortem animae evasimus; ideo gratulando canimus, Vivens, confitebitur tibi, sicut et ego hodie.


Exsultavit.

In tertio: Exsultavit cor, cum Anna tripudiamus (I Reg. II); quia, sicut illa aemulam suam, ita nos carnem nobis adversantem devicimus: unde gaudendo dicimus: Exsultavit cor meum in Domino, qui carnem in vitiis mortificat, et animam in virtutibus vivificat.


Cantemus.

In quarto: Cantemus Domino, cum populo Israel laetamur (Exod. XV); quia, sicut ille Pharaonem et Aegyptios per Moysen, ita nos diabolum et daemones [Col. 0630D] per Christum subterfugimus: unde laetabundi resultamus: Cantemus Domino gloriose.


Domine, audivi.

In quinto: Domine, audivi, cum Habacuc gratulamur (Habac. III); quia, sicut ille cum populo Babylonem, ita nos peccatorum confusionem evasimus, et diabolum per cornua crucis superatum exsultamus, qui ante pedes Domini est egressus.


Audite, coeli.

In sexto: Audite, coeli, cum Moyse hilarescimus (Deut. XXXII); quia, sicut ille devictis hostibus terram repromissionis, ita nos devictis vitiis et peccatis promissam indulgentiam recepimus; et Domino carmen canimus, qui vindictam in hostes retribuit, et propitius erit terrae populi sui.


[Col. 0631A] Benedicite.

Porro in septimo: Benedicite, omnia, cum tribus pueris triumphamus (Dan. III); quia, sicut illi Nabuchodonosor et caminum ignis, ita nos diabolum et inferni incendium evasimus. Ideo cum omni creatura Domini benedicimus, quia in resurrectione aeternas flammas superabimus.


Laudate Dominum de coelis.

Deinde: Laudate Dominum canimus (Psal. CXLVIII), quia triumphum de vitiis meruimus; quem triumphum per hymnum exprimimus.


Capitulum.

Capitulum vero nos consolatur, dum sacerdos in persona Domini nos vigilare, et stare in fide hortatur.


[Col. 0631B] De versu.

De qua nos consolatione plaudimus, dum versum nos repleti sumus mane misericordia tua (Psal. LXXXIX) dicimus. Hinc jam libertate recepta in gaudium prorumpimus, quia Liberatori nostro grates referimus ita dicentes.


Benedictus.

Benedictus Dominus Deus Israel (Luc. I), quia nos in peccatis visitavit, redemptionem per poenitentiam fecit, de manu inimicorum liberavit, scientiam salutis in remissionem peccatorum per viscera misericordiae dedit, de morte illuminatos in viam pacis direxit.


De oratione.

Oratio, quam sacerdos dicit, est indulgentia quam [Col. 0631C] Dominus ad se reversis tribuit.


De sancto Benedicto.

Sanctus quoque Benedictus servos peccatorum per poenitentiam, libertatem, et victoriae laetitiam adipisci docuit, qui pene eosdem, tamen totidem psalmos et eadem cantica per easdem ferias in eadem significatione instituit.


De septem canticis.

Septem cantica in hebdomada canuntur, quia per septem dona Spiritus sancti mundus salvatur.


Dominica die.

Dominica die canitur Benedicite omnia opera (Dan. III); quia prima aetate creavit Deus omnia, et eadem die per resurrectionem Christi innovata sunt omnia.


[Col. 0631D] Feria prima.

Prima die, creavit Deus lucem, et hac die omnia ad laudem Dei admonentur, quia omnia illustrata sunt a luce.


Feria secunda.

Secunda aetate contigit diluvium, quod significat baptismum. Secunda die canitur canticum de baptismo, ut ibi: Haurietis aquas (Isa. XII), et feria secunda Christus baptizatus traditur. Secunda die, creavit Deus coelum, et separavit aquas ab aquis, ita per baptismum incredulos a fidelibus.


Feria tertia.

Tertia aetate liberatus est Isaac a morte, quia verus Isaac, id est Christus, liberavit populum suum a [Col. 0632A] morte per fidem sanctae Trinitatis. Tertia die, segregavit Deus terram a mari, hoc est Ecclesiam a Synagoga.


Feria quarta.

Quarta aetate est Anna amara, aemula ejus repudiata. Ideo quarta feria psallitur ejus canticum, quia per quatuor Evangelia est electa Ecclesia, Synagoga abjecta. Quarta die, factus est sol et luna et sidera. Christus est sol, Ecclesia luna, sancti sunt stellae.


Feria quinta.

Quinta aetate, liberavit Dominus populum suum a Babylone. Ideo quinta feria recitatur canticum quod cecinerunt filii Israel, cum liberati sunt a Pharaone in mari Rubro post paschalem agnum. Feria quinta, [Col. 0632B] tradidit Dominus corpus suum, quo liberavit populum suum a diabolo. Quinta die, fecit Deus de aquis volucres et pisces; volucres in aera sustulit, pisces in aquis reliquit, quia per quinque vulnera sua justos ad alta levat, impios ad ima damnat.


Sexta feria.

Sexta die, creavit Deus hominem; sexta aetate crucifixus est Christus. Ideo sexta feria cantatur canticum de passione, ubi dicitur: Cornua in manibus ejus (Habac. III), id est brachia crucis, quia eadem die passus est Dominus.


Sabbato.

Sabbato, requievit Deus ab omnibus operibus suis. Ideo Sabbato canitur canticum: Audite coeli (Deut. XXXII), quod datum est filiis Israel post laborem [Col. 0632C] itineris, cum jam intrarent terram repromissionis. Ita in septima aetate post laborem hujus mundi dabit Dominus requiem sanctis.


De Benedictus.

Appropinquante luce, Benedictus ad laudes cantatur (Luc. I), quia per illud canticum nostra nobis lux annuntiatur.


De Magnificat.

Ad Vesperas Magnificat scilicet in fine diei cantatur, quia in fine mundi Deus superbos disperdet, et humiles exaltabit.


De »Nunc dimittis« cantico Simeonis.

Ad Completorium Nunc dimittis (Luc. II.) cantatur, quia post judicium sancti in pace introducentur.


[Col. 0632D] De horis et temporibus.

Septem horas canonicas in die quasi ex debito canimus pro septem gradibus quos a septiformi Spiritu suscepimus. Formam autem habemus ab apostolis et aliis sanctis, ut septies in die Creatorem nostrum laudemus, quatenus in domo ejus cum angelis eum in saeculum saeculi laudare valeamus. Quilibet autem dies repraesentat nobis totum hujus saeculi tempus, in quo diversis horis in vinea Domini laboramus.


De Matutino tempore.

Matutina illud tempus nobis memorat quo primi parentes Deum in paradiso laudabant.


[Col. 0633A] De Prima.

Prima illud tempus indicat quo Abel, Enoch et alii justi, Deo laudes solvebant.


De Tertia.

Tertia illud tempus insinuat quo Noe et alii de arca egressi Deum benedicebant.


De Sexta.

Sexta illud tempus denuntiat quo Abraham et alii patriarchae Deum glorificabant.


De Nona.

Nona illud tempus demonstrat quo prophetae sub lege Deum magnificabant.


De Vesperis.

Vespera illud tempus revocat quo apostoli et illorum sequaces Deo hymnizabant.


[Col. 0633B] De Completorio.

Completorium illud tempus monet quo in novissimo sub Antichristo justi Deo gratias referent.



CAP. LIV.---De horis et aetatibus.

Dies etiam repraesentat nobis vitam uniuscujusque, quo diversis aetatibus, quasi diversis horis, docetur ex lege Domini quasi in vinea laborare (Matth. XX). Ergo per Matutinam commemoramus infantiam, in qua quasi de nocte ad diem orti sumus, dum de matribus in hunc mundum nati sumus. Juste itaque in hac hora Deum laudamus, qua de nocte erroris ad lucem veritatis in baptismo nos renatos exsultamus. Per Primam pueritiam recolimus, qua aetate libros discere coepimus. Merito ergo in hac hora laudes Deo solvimus, qua ejus servitio [Col. 0633C] imbuti sumus. Per Tertiam adolescentiam recolligimus, qua ordines suscepimus. Juste in hac hora Deum glorificamus, qua ejus ministris associati sumus. Per Sextam juventutem innuimus, qua ad diaconatus vel presbyteratus gradum promoti sumus. Et in hac ergo hora non incongrue Deum benedicimus, qua duces et magistri populorum electi sumus. Per Nonam senectutem notamus, qua plerique ex clero ecclesiasticas dignitates quasi graviora vineae pondera subimus. Convenit itaque nos in hac hora Deum magnificare, qua nos voluit super plebem suam exaltare. In Vespera decrepitam ducimus ad memoriam, qua plurimi ex nobis ad melioris vitae conversationem in primis venimus, qui quasi tota die in foro otiosi stetimus (Matth. XX), dum [Col. 0633D] tota vita in vanitate viximus. In hac hora decet nos Deum laudibus extollere, qua nos dignatus est suis laudatoribus adjungere. Per Completorium finem vitae nostrae retractamus, quo per confessionem et poenitentiam salvari speramus.



CAP. LV.---Idem de horis diei.

Per diurna quoque et nocturna officia celebrat Ecclesia Christi mysteria. In nocte est Christus pro nobis comprehensus, ideo in nocte nocturnum psallimus. Mane est illusus, ideo Matutinam canimus. Prima hora est gentibus traditus, ideo Primam cantamus. Tertia hora est flagellatus, idcirco Tertiam psallimus. Sexta hora est crucifixus, propterea Sextam canimus. Nona hora mortuus est, [Col. 0634A] ideo Nonam cantamus. In vespere est de cruce depositus, idcirco Vesperam psallimus. In fine diei est sepultus, ideo completorium canimus.



CAP. LVI.---De nocturnalibus horis.

Nocturna enim hora Dominus infernum spoliavit, matutina victor de morte remeavit. Prima Mariae apparuit. Tertia duabus a monumento euntibus obviavit. Sexta Jacobo, Nona Petro, Vespera duobus ambulantibus in Emmaus se manifestavit; Completorio cum apostolis manducavit.



CAP. LVII.---De horis diei et noctis.

In nocte nihilominus Petrus negatione ploravit, qui postea tota nocte in piscando laboravit. In mane Christus in littore stetit, rete piscibus implevit. Prima hora cum septem comedit, Petro oves suas [Col. 0634B] commisit. Tertia hora Spiritus sanctus super credentes descendit. Sexta cum undecim Dominus recubuit. Nona eis videntibus coelos ascendit. In Vespera vero ante passionem cum eis coenavit, corpus suum tradidit. Completorio pro eis Patrem oravit.



CAP. LVIII.---De prima Dominicis diebus.

In Dominica die novem psalmos ad Primam psallimus, quatenus cum novem ordinibus angelorum in gaudio resurrectionis Trinitatem laudare possimus. In primis quinque psalmis de passione Christi cantamus, quia Christum per quinque partitam passionem ad resurrectionis gloriam pervenisse significamus. Quem si nunc imitari volumus, in resurrectione ei conregnabimus. Deinde quatuor subjungimus, [Col. 0634C] quia Ecclesiam in quatuor partes mundi per quatuor Evangelia Deum laudare praedicamus. Per Deus, in nomine tuo erroris desertionem, per Confitemini laudis confessionem, per Beati immaculati legis Dei operationem, per Retribue animae vivificationem exprimimus, per Quicunque vult fidem nostram depromimus, in qua reliqua omnia concludimus, et per quam angelis associari credimus.



CAP. LIX.---De fide quatuor temporibus edita.

Fidem catholicam quatuor temporibus editam imo roboratam Ecclesia catholica recipit, et in quatuor mundi climatibus inviolabiliter custodit. Primo Symbolum apostolorum, scilicet Credo in Deum, fundamentum sibi ponit, dum hoc quotidie in principio diei, et in principio horarum, scilicet ad Primam [Col. 0634D] canit; per haec opera sua consummat, dum hoc ad Completorium recitat. Deinde fidem Credo in Deum Patrem, quae in synodis legitur, quamque Nicaena synodus edidit. Tertio fidem Credo in unum in conventu populi ad missam modulatur, quae per Constantinopolitanum concilium propalatur. Quarto fidem Quicunque vult quotidie ad primam iterat, quam Athanasius Alexandrinus episcopus rogatu Theodosii imperatoris edidit; per reliquas horas colitur sancta Trinitas.



CAP. LX.---De Prima in privatis diebus.

In privatis diebus imitamur in diurno officio operarios in vinea laborantes, et diversis horis ad excolendam vineam intrantes (Matth. XX). Porro [Col. 0635A] sacerdos qui incipit imitatur opilionem, oves tota die inclusas mane in pascua ejicientem. Grex ovium est plebs Christiana, pascua Domini mandata. Itinera vero obsident bestiae gregi Dei inimicae. In una namque parte leo rugiens circuit quaerens quem devoret (I Petr. V); in altera draco insidians deviantes veneno interimit, aberrantes avide deglutit. Hinc lupus irruens rapit, et oves dispergit. Inde ursus invadens lacerat gregem et dissipat. Unde pastor Deus, in adjutorium meum clamat, quatenus ovile haec pericula evadat. Oves autem pascuae Domini in hymno summum pastorem invocant, uti eas in diurnis, actibus a nocentibus custodiat.



CAP. LXI.---Deus, in nomine tuo.

Deinde per psalmum Deus in nomine tuo iter arripiunt, [Col. 0635B] et Dominum in virtute sua se a periculo liberare petunt, quoniam alieni eis insurrexerunt, et fortes animas eorum quaesierunt, ut Deus in virtute sua illos dispergat, et eas ex omnium tribulatione eripiat.


Beati immaculati in via.

Per Beati immaculati (Psal. CXVIII) vineam, quae est Christiana religio, ingrediuntur, et in pascua vitae, scilicet in lege Domini pascuntur. In qua impigre operantur, dum testimonia Dei scrutantur.


Retribue.

In hac fortiter laborant, dum in Retribue mirabilia de lege Dei considerant. Hanc summopere excolunt, dum fidem suam in Quicunque vult exponunt. [Col. 0635C] Per legem Domini, id est dilectionem, ad patriam revertimur; per psalmum Deus, in nomine tuo ad iter praecingimur; per psalmum Beati immaculati dilectio Dei, per Retribue dilectio proximi accipitur.


De »Quicunque vult salvus esse.«

Quicunque item fides cursum nostrum exprimit; per fidem enim ambulamus ut ad speciem perveniamus.


De capitulo.

In capitulo paterfamilias operarios consolatur, quia omnis qui nomen Domini invocaverit salvatur. Unde alacres in responsorio fidem iterant, et cum Petro Christum filium Dei vivi invocant. Quem in versu, Exsurge, Domine (Matth. XVI), se adjuvare in [Col. 0635D] incoepto opere postulant.


De »Kyrie eleison.«

Kyrie eleison et Christe eleison, quod sequitur, ob tres causas dicitur: Primo, ut superflua cogitatio, quae psallentibus obrepsit, dimittatur; secundo, ut sequens oratio sacerdotis exaudiatur; tertio, ut Dominica oratio, quasi quadam praefatiuncula ornata, intentius dicatur. Quae ideo silenter dicitur, quia Deo in ea loquimur, qui non verba sed cor intuetur. Cujus ultima pars ideo aperte dicitur, ut ab omnibus confirmetur. Per duos versus, scilicet Vivet anima, et Erravi sicut ovis, poenitentes intelliguntur, qui per pastorem velut oves errantes ad gregem reducuntur. Qui mox Symbolum recitant, [Col. 0636A] quia fide corda sua purificant, quae prava opera maculaverant.


De »Credo in Deum.«

Ideo autem Credo in Deum occulte dicitur, quia occulta poenitentia occulte peccantibus injungitur.


De precibus et confessione.

Idcirco etiam preces, et confessio, et oratio, sequuntur, quia per tales fructus poenitentes in communionem recipiuntur. Ob hanc etiam causam septem poenitentiales psalmi ac litaniae canuntur.


De capitulo »Pretiosa in conspectu,«

Solent pastores loca mutare, et greges ad alia pascua minare. Hoc religiosi imitantur, dum praelatum [Col. 0636B] de ecclesia sequentes in capitulum congregantur; ibi Dei animalibus sal ad lambendum datur, dum eis in Martyrologio passio vel vita sanctorum pronuntiatur. Opilio vero eis quasi pabulum ponit, dum per versum Pretiosa patientiam sanctorum proponit. Deinde divinum auxilium ter per Deus, in adjutorium invocat, ut grex Dei periculum animarum evadat. Deinde quasi ovile benedicit, dum eos dirigi et sanctificari in lege Dei poscit. Post haec lectione reficiuntur, et tunc singuli in opera quasi vineae cultores diriguntur.


De Tertia.

Dum Tertia cantatur, quasi a novis operariis in vinea laboratur.


De Sexta.

[Col. 0636C] Dum Sexta canitur quasi ab aliis labor suscipitur.


De Nona.

Dum nona canitur et psallitur, quasi iterum ab aliis onus suscipitur. In Vespera denarius recipitur. Tertia, Sexta, et Nona, ideo ternis psalmis celebrantur, quia in his tribus horis Trinitas veneratur. Sed quaeritur, cum Prima dicatur, cur Tertia et non potius secunda sequatur. Item cum Tertia ponatur, cur deinde Sexta et non quarta vel quinta dicatur. Itemque cur Sextam Nona, et non magis septima vel octava prosequatur. Sciendum est quod dies in duodecim horas dividitur, et pro unaquaque hora unum capitulum de psalmo Beati immaculati, concinitur. [Col. 0636D] Pro Prima hora Beati immaculati, pro secunda, Retribue: pro Tertia, Legem pone; pro quarta, Memor esto; pro quinta Bonitatem; pro Sexta, Defecit; pro septima, Quomodo dilexi; pro octava, Iniquos odio; pro Nona, Mirabilia; pro decima, Clamavi; pro undecima, Principes; per hunc psalmum lex Dei, id est charitas nobis pronuntiatur, in qua operarii pro aeterna vita quotidie operantur. Unde et in singulis capitulis aliquid de lege memoratur, quia per hanc solam quasi per regiam viam superna patria intratur.


De »Beati immaculati.«

In Beati immaculati dicitur, »qui ambulat in lege;« in Retribue, »Consideravi mirabilia de lege tua,« et »De lege tua miserere mei.« In Legem [Col. 0637A] pone, »Scrutabor legem tuam.« In Memor esto, »A lege tua non declinav,« et »Dixi custodire legem tuam.« In Bonitatem, »Bonum mihi lex oris tui.« In Defecit, »Non ut lex tua.« In Quomodo, »Dilexi legem tuam.« In Iniquos, »Legem tuam dilexi.« In Mirabilia; »Non custodierunt legem tuam.« In Clamavi, »Legem tuam non sum oblitus.« In Principes, »Legem autem tuam dilexi,« et »Lex tua meditatio mea est.« Semper in Tertia hora officium solvitur, quia Trinitas in omnibus colitur.



CAP. LXII.---De Vespera.

Vesperam ideo Ecclesia solemniter celebrat, quia Abraham et alii patriarchae ante legem, sacerdotes et prophetae sub lege, sacrificia ad vesperam offererant; [Col. 0637B] et dominus in vespera coenans corpus suum discipulis tradebat. Quinque autem psalmi hujus horae quinque vulnera Christi significant, qui se vespera mundi pro nobis sacrificabat. Hoc et versus insinuat. Dirigatur oratio mea sicut incensum in conspectu tuo. Elevatio manuum mearum sacrificium vespertinum (Psal. CXL). Duodecima hora dies clauditur, et operariis jam peracto opere denarius dabitur (Matth. XX). Finis autem uniuscujusque intelligitur, cum pro transacta vita merces cuique redditur.


De quinque psalmis ad Vesperas.

Ideo quinque Psalmi canuntur, quia pro labore quinque sensuum remunerabuntur. Hymnus qui subjungitur, laus victoriae accipitur; quia sicut illi [Col. 0637C] post laborem adepta mercede gratulantur, ita isti post devictum mundum pro aeterna gloria jucundantur. Hos capitulum excitat, ut surgentes venienti Domino occurrant; per versum, qui sequitur, quasi ostium pulsant, et sibi aperiri postulant. Accensis autem bonorum operum lampadibus gaudium Domini sui intrant cum quinque virginibus (Matth. XXV).


De cantico »Magnificat.«

Unde cum cantico sanctae Mariae anima illorum Dominum magnificat, et spiritus illorum in Domino exsultat, qui fecit eis magna, cujus misericordia est in saecula.


De oratione.

Oratio quae sequitur est benedictio qua quisque a [Col. 0637D] Domino benedicitur. Cum vespera de praecedenti die cantatur, tunc praesentis vitae tempus denotatur; quia ab initio mundi dies praecessit, nox sequebatur, significans quod gaudium paradisi praecessit: mors hominem, heu! sequebatur. Cum vero de sequenti die celebratur, tunc futurae vitae laetitia designatur, quia a Christi resurrectione nox praecedit, dies sequitur, designans quod post mortem carnis dies vitae dabitur credentibus.



CAP. LXIII.---De cursu sanctae Mariae.

Cursum de sancta Maria vel de omnibus sanctis nulla lege constricti, sed ob devotionem canimus, ut, quia servi inutiles debitum servitium negligenter persolvimus; munera amicis Domini nostri offerimus, ut per eos obsequium nostrum acceptabile [Col. 0638A] faciamus, et gratiam Domini nostri obtineamus.


De benedictione cibi, et lectione.

Consuetudo cibum benedicendi, vel post cibum gratias agendi ab ipso Domino coepit, qui quinque panes benedixit, et post coenam hymnum dixit. Legere autem ad mensam sanctus Augustinus institituit, qui mentes cum corporibus refici voluit, quia non in solo pane, sed in verbo Dei homo vivit (Matth. IV).


De collatione.

Quod religiosi ad collationem conveniunt, hoc a sanctis patribus acceperunt, qui in vesperis solebant in unum convenire, et de Scripturis insimul conferre, et quae ipsi tunc invicem contulerunt, collationes [Col. 0638B] dicebantur, et haec his similia ad collationem leguntur.



CAP. LXIV.---De Completorio et de confessione sero et mane.

Ad completorium ideo confessionem agimus, ut quidquid in die commisimus, diluamus. Ad primam vero ideo agimus, ut quidquid in nocte peccavimus, puniamus. Completorium inde dicitur, quod diurna servitus nostra per hoc completur. Et quia corpus nostrum in nocte ab humanis sensibus destituitur, ideo per hanc horam intentius Deo committitur. Ideo autem quatuor psalmos, quia ex quatuor elementis subsistimus.


De hymno »Te lucis.«

Per hymnum victoriam de nocturnis illusionibus [Col. 0638C] rogamus: per versum nos signaculo divinae custodiae quasi pupillam oculi sigillamus.


De »Nunc dimittis.«

Per Nunc dimittis pacem et lucem Dei optamus.


De »Pater noster.«

Per Dominicam orationem et symbolum fidei nos ab hostibus firmamus.


De »Credo.«

Ad Primam ideo Pater noster, et Credo in Deum dicimus, quia cuncta opera per Christum incipimus, in quem credimus. Ad Completorium eadem dicimus, quia diurnas operationes in eo concludimus. Per completorium enim, quod tunc canitur cum dies a nocte excipitur, illud tempus nobis ad memoriam [Col. 0638D] reducitur cum vita nostra a morte praecipitur. Ideo per Converte nos inchoamus, ut a malis convertamur, et ira Dei a nobis avertatur. Et quia de meritis desperamus, Deum per versum Deus, in adjutorium meum intende invocamus.


De Completorio, »Cum invocarem.«

Tunc psalmum Cum invocarem (Psal. IV), qui de morte Domini in Sabbato sancto psallitur, cantamus, quatenus in morte dormientes in pace, quae est Christus, quiescamus. Deinde In te, Domine (Psal. XXX) scilicet canimus, quem Dominus in cruce cantavit, cum jam exspirans spiritum in manus patris commendavit, ut tunc spiritum nostrum suscipere velit. Hinc Qui habitat (Psal. XC) subjungimus, quem de tentatione vel passione Domini canimus, quatenus [Col. 0639A] tempore nocturno ab aspidis et basilisci tentatione Dominus nos eruat, et a leonis et draconis incursione eripiat. Deinde Ecce nunc (Psal. CXXXIII) psallimus, quatenus in domo Domini benedici possimus. In hymno, capitulo et versu victoriam poscimus, ut in Christo, qui vicit mundum, triumphemus. In cantico Simeonis pacem rogamus, ut, sicut Simeon (Luc. II), postquam lumen Christum vidit, pacem vitae intravit, ita nos post lumen fidei intremus pacem requiei.



CAP. LXV.---De cursu monachorum.

Quaeritur cur sanctus Benedictus aliter monachis horas ordinaverit quam mos Ecclesiae habuerit, vel cur praecipuus apostolicorum Gregorius hoc sua auctoritate probaverit. Sed sciendum est hoc sapientissima [Col. 0639B] dispositione provisum, ut puto, a viro pleno spiritu omnium justorum, scilicet ut contemplativa vita, sicut habitu, ita etiam officio ab activa discerneretur, et monasticae disciplinae religio hoc privilegio commendaretur. Unde beatus Gregorius omni sapientia praeditus, perpendens virum Deo plenum cuncta sub praedicta significatione ordinasse, jure legitur ea sua auctoritate roborasse. Licet enim psalmos permutaverit, cuncta tamen sub eadem significatione posuit. Nempe quia sex diebus in hac vita, quasi sex aetatibus in vinea laboratur, ut sicut in Dominica requies, ita in septima aetate denarius vitae recipiatur. Ideo sex diebus psalmos de illis justis ad primam instituisse consideratur, qui sex aetatibus quasi diversis horis in vinea Domini laborasse [Col. 0639C] memorantur (Matth. XX).



CAP. LXVI.---Prima Dominica.

Prima quippe die Beatus vir (Psal. I) cum reliquis instituit, quia Abel et alios justos designant, qui prima aetate quasi mane vineam Domini intrabant.


Feria secunda.

Secunda die Domine, Deus meus (Psal. VII) cum aliis censuit cantari, qui Noe et illos sanctos praeferunt, qui secunda aetate quasi tertia hora in vinea Domini laboraverunt.


Feria tertia.

Tertia die Exsurge, Domine, non confortetur homo (Psal. IX) canitur, in quo Nemrod, qui primus idololatriam instituit, intelligitur: per quem Antichristus [Col. 0639D] exprimitur, qui supra omne, quod dicitur Deus, extollitur. Canitur etiam In Domino confido (Psal. X), qui Thare, et Salvum me fac (Psal. XI), qui Abraham demonstrat, quia tertia aetate in hac vinea desudabant.


Feria quarta.

Quarta die, Usquequo, Domine (Psal. XII), cum reliquis instituit, qui Joseph et filios Israel in Aegypto peregrinantes insinuat, qui quarta aetate velut sexta hora pondus diei et aestus portabant.


Feria quinta.

Quinta die Conserva me, Domine (Psal. XV), cum aliis decantari voluit, qui sacerdotes, judices, reges [Col. 0640A] exprimunt, qui quinta aetate, quasi nona hora, sublege hujus vineae operari instituerunt.


Feria sexta.

Sexto die, Cum sancto sanctus eris (Psal. XVII), canitur, in quo Joannes Baptista intelligitur, et Coeli enarrant (Psal. XVIII), qui apostolos, atque Exaudiat (Psal. XIX), qui martyres designant, qui sexta aetate quasi hora nona hanc vineam excolebant.


De horis.

Ad tres horas, scilicet Tertia, Sexta, Nona, psalmos de quindecim gradibus cantari statuit [S. Benedictus], quia per quidecim gradus charitatis Trinitatem adiri docuit. Vesperas quaternis psalmis celebrari decrevit, quia per quatuor Evangelia denarium [Col. 0640B] adipisci monuit. Completorium tribus psalmis terminari censuit, quia cuncta in fide, spe, charitate compleri voluit. Hunc autem ordinem psalmorum traditur a beato Ambrosio accepisse. Porro in Dominica die de illo psalmo horas instituit, qui legem Dei, scilicet charitatem innuit, quia in resurrectione Deus, qui est charitas, omnibus hic pie in lege per charitatem laborantibus praemium et requies erit. Ad Primam autem quaterna, ad reliquas vero horas novena capitula psalluntur, quia per quatuor virtutes ad novena angelorum agmina hic in Christo laborantes perducuntur.



CAP. LXVII.---De nocturnis.

Sicut olim dies a paganis erant idolis dedicati, ita sunt nunc singuli a Christianis Christo Deo dicati. [Col. 0640C] Dominica quippe ipse conceptus est. Ideo illa die nocturnam Beatus vir (Psal. I) psallimus, quia ipse in consilio Patris in uterum Virginis abiit, et tanquam sponsus de thalamo suo processit. In nocturna cantatur: Filius meus es tu, ego hodie genui te (Psal. II). In Vespera autem: Ante luciferum genui te (Psal. CIX). Secunda die est baptizatus, ideo ea die nocturnum, Dominus illuminatio mea (Psal. XXVI) cantamus. In qua dicitur, Vox Domini super aquas (Psal. XXVIII), dum Pater voce, Filius tactu, Spiritus sanctus specie, sanctificabat illas. In Vespera autem: Placebo Domino (Psal. CXIV) Filius dicit; et Pater: Hic est Filius meus dilectus in quo mihi bene complacui (Matth. III), sonuit. Tertia die est natus, ideo tertia feria nocturnum: Dixi custodiam vias meas [Col. 0640D] (Psal. XXXVIII) cantamus, in qua dicitur holocaustum pro peccato non postulasti. Ideo ecce venio (Psal. XXXIX); et Pater: Eructavit cor meum verbum bonum (Psal. XLIV). In Vespera autem: Fiat pax in virtute tua (Psal. CXXI), quia pax magna in mundo fuit dum Christus pax nostra venit, qui nobis veram pacem fecit. Quarta die a Juda proditus. Ideo feria quarta nocturnum, Dixit insipiens (Psal. XIII) canimus, quia insipiens Judas dixit: Non est Deus (ibid.), sed magnus. De quo ipse in eadem nocturna: Tu vero homo unanimis, dux meus, et notus meus. Qui simul mecum dulces capiebas cibos (Psal. LIV). De Judaeis quoque: Exacuerunt ut gladium linguas suas, intenderunt arcum, rem amaram, ut sagittent [Col. 0641A] in occultis immaculatum (Psal. LXIII); in Vespera autem: Saepe expugnaverunt. Supra dorsum meum fabricaverunt peccatores (Psal. CXXVIII). Quinta die novam legem inchoavit, tradidit corpus suum; idcirco feria quinta psallimus nocturnum: Salvum me fac (Psal. XI), in qua canimus, Panem angelorum manducavit homo (Psal. LXXVII). Ea nocte etiam est comprehensus; ideo canimus. Deus dereliquit eum, persequemini, et comprehendite eum (Psal. LXX). In Vespera autem oculis suis somnum non dedit, donec tabernaculum Deo scilicet Ecclesiam per crucem invenit. Sexta die est crucifixus, ideo feria sexta nocturnum: Exsultate Deo (Psal. LXXX), canimus; in qua dicitur quod inimici ejus sonuerunt (Psal. LXXXII), qui eum in lacu inferiori posuerunt (Psal. [Col. 0641B] LXXXVII), quando est traditus, et sicut homo sine adjutorio, inter mortuos aestimatus (ibid.) In Vespera autem: Linguas suas sicut serpentes acuebant (Psal. CXXXIX), tota die praelia in die belli constituebant (ibid.) Septima die jacuit sepultus, ideo Sabbato nocturnum: Cantate Domino (Psal. XCVII) psallimus, in qua dicitur quod percussus sicut fenum aruit (Psal. CI), et sicut pelicanus a parente occisus emarcuerit. In Vespera autem: Homo vanitati similis factus est, dies ejus sicut umbra praetereunt (Psal. CXLIII). In octava die resurrexit, ideo Dominica canimus: Ego dormivi, et resurrexi, et Dominus suscepit me (Psal. III), et animam meam in inferno non dereliquit (Psal. XV), et in caput gentium me constituit (Psal. XVII). In Vespera autem: De torrente [Col. 0641C] in via bibet, propterea exaltabit caput (Psal. CIX), quia Dominus de pulvere inopem suscitavit.



CAP. LXVIII.---Dominica.

Eadem in officio sancti Benedicti notantur. In Dominica Conceptio, ut ibi: Tollite portas, principes, et introibit rex gloriae (Psal. XXIII). In Vespera: Habitare facit sterilem in domo matrem filiorum laetantem (Psal. CXII).


Feria secunda.

In feria secunda baptismus, ut ibi: Verbo Domini [Col. 0642A] coeli firmati (Psal. XXXII), et sicut in utre aqua maris (ibid.). In Vesperis, ut ibi: Jordanis conversus est retrorsum (Psal. CXIII).


Feria tertia.

In feria tertia Nativitas, ut ibi: Dominus virtutum nobiscum (Psal. XLV); et ibi: Sicut audivimus, sic vidimus in civitate Domini (Psal. XLVII). Et iterum Suscepimus, Deus, misericordiam tuam (ibid.). In Vespera, ut ibi: De fructu ventris tui (Psal. CXXXI).


Feria quarta.

In feria quarta traditio ibi: Pretium meum cogitaverunt repellere (Psal. LXI). Et ibi: Adversum me loquebantur qui sedebant in porta (Psal. LXVIII). In Vespera, ut ibi: Filia Babylonis misera, beatus qui [Col. 0642B] retribuet (Psal. CXXXVI); et ibi: Dominus retribuet pro me (Psal. CXXXVII).


Feria quinta.

In feria quinta, corporis ejus comestio, ut ibi: Panem coeli dedit eis (Psal. LXXVII). In Vespera, ut ibi: Dirigatur oratio mea sicut incensum (Psal. CXL).


Feria sexta.

In feria sexta Passio, ut ibi: Deus iniqui insurrexerunt super me, et non proposuerunt te in conspectu suo (Psal. LXXXV); et ibi Non ei auxiliatus es in bello (Psal. LXXXVIII). In Vespera, ut ibi. Considerabam ad dexteram, et videbam, et non erat qui cognosceret me (Psal. CXLI).


Sabbato.

[Col. 0642C] In Sabbato sepultura, ut ibi: Sol cognovit occasum suum (Psal. CIII). In Vespera, ut ibi: Exibit spiritus ejus (Psal. CXLV).


Dominica.

In Dominica resurrectio, ut ibi: Anima mea illi vivet (Psal. XXI). In Vespera, ut ibi: Exortum est lumen (Psal. CXI). Quod quibusdam psalmis Gloria Patri interposuit, hoc secundum Hebraeos fecit, qui quibusdam Psalmis diapsalma interponunt, ubi altiorem sensum intelligunt.



LIBER TERTIUS. DE SOLEMNITATIBUS TOTIUS ANNI.
[Col. 0641]


CAP. I.---De Adventu Domini.
[Col. 0641D]

Haec utcunque de horis diximus, nunc restat de solemnitatibus pauca perstringamus.

Adventum itaque Domini ob tres causas celebramus: Primo, quia illud tempus recolimus, quo eum ab antiquis sanctis praenuntiatum cognovimus. Secundo, faciem ejus laudibus praeoccupamus, quo eum unicuique nostrum in fine vitae adventurum non ignoramus. Tertio, illud commemoramus quo eum adhuc adfuturum judicem speramus. In Lectionario et in Evangeliario quinque hebdomadae Adventui [Col. 0642D] Domini adnotantur; quia per quinque aetates saeculi Adventus ejus a saeculis praenuntiabatur. In Antiphonario et in Graduali libro, quatuor septimanae ei attitulantur; quia per legem, prophetas, psalmos et gentilium libros Christi Adventus praeconabatur. In hoc tempore, Gloria in excelsis, et: Te Deum laudamus non cantantur, quia justi ante Christi Adventum in tristitia inferni tenebantur. In hoc etiam dalmatica et subtile non portantur, quia vestes innocentiae et immortalitatis nobis per Christum reddebantur. Haec cuncta ideo etiam intermittuntur, ut [Col. 0643A] in Nativitate Domini festivius amplectantur, et ut gratia Novi Testamenti praestantior Veteri cognoscatur.


De Responsorio Aspiciens.

Responsorium, Aspiciens a longe, in persona Joannis Baptistae cantatur, qui aspiciens a longe, scilicet a terra ad coelum, potentiam Dei, id est divinitatem in carne venientem praeconatur, et nebulam totam terram tegentem, scilicet infidelitatem totam Judaeam operientem: Ite obviam ei dixit, quando viam Domini praeparavit. Tres versus ideo ad hoc responsorium canuntur, quia per legem, et prophetiam, et psalmodiam hoc totum praenuntiabatur. Tria enim tempora, scilicet ante legem, sub lege, sub gratia intelliguntur, in quibus singulis hoc futurum [Col. 0643B] praedicabatur. Unde et in tertio versu, Tollite portas principes vestras, et introibit qui regnaturus est, cantatur. Tres enim versus ideo cantantur, quia Trinitas in hoc etiam adoratur. Ideo et Gloria Patri adjungitur. Responsorium denuo repetitur, quia adventus Christi denuo a fidelibus exspectatur. Sicut autem in aspiciens Christi divinitas, ita in aspiciebam honoratur ejus humanitas. Unde cantatur: Ecce in nubibus coeli Filius hominis venit. Qualiter divinitas incarnata sit, tertium responsorium ostendit, Missus est Gabriel angelus qui ad virginem dixit, Ave, Maria, gratia plena, hoc per Apostolum confirmatum, Salvatorem exspectamus, per prophetam quoque roboratur qui dixit: Audite verbum Domini. Ecce virgo accipiet [in Vulgata concipiet] (Isa. VII): per legem [Col. 0643C] nihilominus comprobatur, ut Moyses ait: Obsecro, Domine, et quia jam venit, ideo laetentur coeli, et exsultet terra.


De laudibus.

Matutinae Laudes utrumque Christi adventum sonant, primum in illa die quando montes apostoli dulcedinem praedicabant, et colles doctores lac et mel doctrinae fluebant. Tunc jucundata est filia Sion, id est Ecclesia de Judaeis, tunc exsultavit filia Hierusalem, id est Ecclesia de gentibus. Secundum ejus adventum antiphona: Ecce Dominus veniet. Primum antiphona: Omnes sitientes, quando fideles ad aquam baptismatis veniebant. Secundum Ecce veniet propheta magnus, quando Hierusalem renovabitur. Primum adventum ejus antiphonae sonant Spiritus [Col. 0643D] sanctus. Ne timeas, Maria. Feriales antiphonae sunt diversae prophetiae.



CAP. II.---De secunda Dominica in Adventu.

Secunda Dominica praedicatio prophetarum de Christi adventu ad Hierusalem denotatur, ubi cantatur, Hierusalem cito veniet, et Civitas Hierusalem et Hierusalem, surge.



CAP. III.---De tertia Dominica.

In Dominica tertia secundus Christi adventus praenuntiatur, ubi cantatur, Ecce apparebit Dominus, et cum eo sanctorum millia.



CAP. IV.---De quarta Dominica.

In quarta Dominica vocatio gentium per Christi adventum declaratur; ubi in persona apostolorum [Col. 0644A] cantatur, Canite tuba in Sion, vocate gentes, et intuemini quantus sit qui ingreditur ad salvandas gentes. Et radix Jesse qui exsurget regere: in eum gentes sperabunt.


De hebdomada ante nativitatem Domini.

Hebdomada proxima, qui ante Nativitatem Domini praeparatio nominatur, et in ea historia, Clama in fortitudine, cum sex matutinalibus. Laudibus cantatur, quia per sex aetates mundi populus ad adventum praeparabatur, et nos in adventu ejus per sex opera misericordiae praeparamur.



CAP. V.---De antiphonis O.

Septem O admirando potius quam vocando cantantur, in quibus septem dona Spiritus sancti notantur, per quae haec administratur incarnatio, et per [Col. 0644B] quae Christus ab Ecclesia invitatur. Ipse quippe est sapientia, in qua Pater fecit omnia, qui venit in spiritum sapientiae, docere nos viam prudentiae. Ipse Adonai quod nomen Moysi indicavit, cui legem in Sina dedit, qui venit per spiritum intelligentiae, nos redimere. Ipse radix Jesse, qui in signum populorum stetit, dum per signum crucis ubique adorari voluit: qui in spiritu consilii nos liberare venit. Ipse clavis David, qui coelum justis aperuit, infernum clausit, et per spiritum fortitudinis vinctos de domo carceris educere venit. Ipse Oriens et Sol justitiae, qui venit nos illuminare spiritu scientiae. Ipse Rex gentium et lapis angularis, qui venit salvare hominem per spiritum pietatis. Ipse est Emmanuel veniens ad nos per Israel, qui venit ad salvandum nos per spiritum [Col. 0644C] timoris, dans cunctis charismata amoris. Si duodecim O cantantur, tunc duodecim prophetae exprimuntur, qui Christi adventum praedicasse leguntur.



CAP. VI.---De vigiliis sanctorum.

Vigiliae a pastoribus coeperunt, qui vigilias supra greges suos nascente Christo custodierunt (Luc. II). More antiquo duo nocturnalia officia in praecipuis festivitatibus agebantur: unum in initio noctis a pontifice cum suis capellanis absque Venite; aliud in media nocte in clero, sicut adhuc solemniter celebratur. Et populus, qui ad festum confluxerat, tota nocte in laudibus vigilare solebat. Postquam vero illusores bonum in ludibrium permutaverunt, [Col. 0644D] et turpibus cantilenis ac saltationibus, potationibus et fornicationibus operam dederunt, Vigiliae interdictae et dies jejunii dedicati sunt, et vigiliarum nomen retinuerunt. Secundum antiquum ergo morem duo officia nocti Natalis Domini ascribuntur. Unum in qua antiphona Dominus dixit ad me. In sole posuit, Elevamini et responsorium, Ecce Agnus Dei, cum reliquis canuntur. Aliud in quo antiphona Dominus dixit, Tanquam sponsus, Diffusa est gratia, et responsorium Hodie nobis cum aliis concinuntur.



CAP. VII.---De Nativitate Domini.

Festivitas, quasi fasti divinitas, id est, annua vel jus divinitatis dicitur, quia illa die annuatim jus divinitati persolvitur. Celebritas quasi celibum, id est, castorum ritus dicitur, quia in illa ritus coelestium [Col. 0645A] a castis agitur: Socan dicitur frequens, inde solemnitas appellatur, quia in ea a conventu populi Ecclesia frequentatur. Natalis itaque Domini inde dicitur, quia in eo Christus natus in carne creditur, quem Natalem Ecclesia ideo celebrat, quia olim non solum reges, sed et quique natalem suum celebrabant. Ideo et nos celebramus ejus temporalem natalem, quia per eum renascimur ad aeternitatem. Ideo Christus in fine anni nasci voluit, quia in finem saeculi in mundum venit. Ideo in nocte nasci ei placuit, quia clam scilicet sub carne latens venit. Post ejus natalem dierum lux prolongatur, quia in eum credentes ad aeternitatis lucem vocantur. Invitatorium Christus natus est nobis, sub persona angelorum cantatur, a quibus pastores, vel potius omnis populus [Col. 0645B] ad orandum Christum invitatur. Cui in tribus psalmis gaudentes psallimus, in lectionibus per oracula prophetarum plaudimus. In responsoriis cum angelis canimus. Quae responsoria repraesentant cuncta in coelis et in terris per hanc nativitatem instaurata, et infernalia damnata. In primo responsorio in quo Gaudet exercitus angelorum, cantatur restauratio coelestium. In secundo in quo Pax vera descendit, cantatur reparatio terrestrium. In tertio in quo Introivit in regionem nostram, cantatur, liberatio recolitur, in regione umbrae mortis habitantium. Et quia haec cuncta Trinitas operata non dubitatur, ideo etiam ad singula responsoria Gloria Patri cantatur.



CAP. VIII.---De neuma fabricae mundi. Et cur potius in a, quam in alia vocali cantetur.
[Col. 0645C]

Neumarum autem jubilatio est harum rerum significatio, quia ineffabiliter fabrica mundi per verbum Dei creatur. Ideo in fabrica mundi neuma jubilatur. Idcirco vero per a cantatur, quia prima vox nascentis hominis a praedicatur; et in prima creatione mundi, astra matutina Dominum laudaverunt, et omnes filii Dei, scilicet angeli, magna voce jubilaverunt: quorum primum jubilum nos per a imitamur. Et quia ineffabiliter de Virgine tanquam sponsus de thalamo processisse cantatur, ideo neuma in a tanquam modulatur: Quia vero ineffabiliter in Patre et Spiritu sancto coaequalis praedicatur, ideo neuma in Gloria Patri jubilatur. Et quia ipse a et scilicet principium et finis commemoratur, ideo [Col. 0645D] neuma in a et modulatur.



CAP. IX.---De secundo et tertio Nocturno.

In secundo Nocturno pastorum devotionem recolimus, quos ad Bethlehem festinasse, et Christum in praesepio invenisse legimus, hoc maxime per responsorium, Quem vidistis, et O magnum mysterium, exprimimus. In tertio tempore gaudium et laetitia mundo advenit, Ideo in tertio Nocturno Ecclesia frequentius alleluia in antiphonis canit. Per Evangelia pastorum narratio declaratur, per quos nativitas Christi manifestatur. Solent mulieres parturientem visitare, et ei xenia deferre; has in responsoriis [Col. 0646A] imitatur, dum nunc Christum, nunc sanctam Mariam salutamus, quasi congrua Filio, convenientia quoque matri munuscula offerimus.



CAP. X.---De neuma et veritate, et cur in e.

Neumam in veritate ideo jubilamus, quia Verbum ineffabiliter carnem factum collaudamus. Prima enim vox nascentis feminae dicitur e esse, et Verbum natum est caro, quae profertur genere feminino. Deinde Te Deum laudamus repraesentat nobis horam qua natus est Christus, quem cum angelis laudamus. Ideo mox missam subjungimus, in qua Gloria in excelsis cum angelis canimus, et natum pro nobis sacrificium offerimus. Post missam Evangelium Liber generationis legitur, in quo velut linea ad hamum contexitur, quo Leviathan de humano genere [Col. 0646B] extrahitur. Hic quidam Te Deum laudamus canunt, quia se de faucibus Leviathan extractos plaudunt.



CAP. XI.---De matutinis laudibus.

Deinde Ecclesia quasi choream ducit, dum Sponso suo ac Liberatori suo cantica in matutinis laudibus concinit. In missa quae sequitur, laus pastorum celebratur, qua inventus Dominus ab eis laudatur. In tertia missa, quae tertia hora cantatur, ejus nativitas a patre solemnizatur. Unde et evangelium In principio ad hanc recitatur.



CAP. XII.---De sancto Stephano.

In nocturnali officio de sancto Stephano palaestra imitatur, in qua pro corona certatur. In officio de die quasi pro victoria hic agonotheta coronatur. Unde et [Col. 0646C] Stephanus, id est corona, congrue nominatur. Hujus diem ideo Levitarum ordo celebrem ducit, quia Stephanus primus diaconus fuit.



CAP. XIII.---De sancto Joanne.

Dormitio sancti Joannis evangelistae est in nativitate sancti Joannis Baptistae; sed quia ob celebre officium illic agi non potuit, hic Ecclesia ejus festum coli instituit, quando ab exsilio rediit, vel ipsius ecclesia dedicata exstitit. In cantu de sancto Joanne imitamur amantes, qui amicos suos cantibus efferre conantur. Quidam neumam super intellectus jubilant, quia sanctus Joannes per spiritum intellectus de ineffabili verbo Dei scripserat. Hunc diem sacerdotalis ordo ideo festivum agit, quia ipse [Col. 0646D] praecipue verbo et exemplo sacerdotium extulit, dum latronem quemdam [(123) 1Kb] etiam sacerdotio praefecit.



CAP. XIV.---De Innocentibus.

Quod Te Deum laudamus, et Gloria in excelsis, et Alleluia de Innocentibus non cantamus, matres illorum imitamur, quas in tristitia fuisse non dubitamus. Ideo etiam cantus laetitiae non cantantur, et dalmatica vel subtile non portatur, quia idem chorus infantum ad inferna descendisse memoratur. Si illorum festivitas in Dominica evenerit, omnia de illis, ut de aliis sanctis agimus, quia in resurrectione Domini eos sanctis associatos credimus. In [Col. 0647A] octava quoque illorum Alleluia et alia canimus, quia facta Christi resurrectione eos in gaudio receptos scimus. Horum festum ideo infantes solemnizant, quia eos primum ad Christum praemio praeibant. Gloria Patri secundum ordinem de Innocentibus canitur, quod nunquam nisi in passione Domini intermittitur.



CAP. XV.---De octava Domini.

In octava Domini totum officium de sancta Maria agimus, quia in die partus sui propter filii sui celebritatem ea facere non potuimus. Hoc autem significat si Christo in hac vita devote serviamus, in octava scilicet futura vita de Ecclesiae glorificatione, quam Maria praefiguravit, gaudeamus. Ideo autem Christus de Maria, non ab alia, nasci voluit, quia ipsa prima in mundo virginitatem novit.



CAP. XVI.---De Dominica, Dum medium silentium.
[Col. 0647B]

Dominica, quae inter Nativitatem Domini et Epiphaniae occurrit, significat tempus illud quo Dominus in Aegypto fuit, unde et in communione, Tolle puerum et matrem ejus (Matth. II), canitur.



CAP. XVII.---De sanctis et octavis eorum.

Natalia sanctorum ideo celebrantur, quia de hoc mundo in aeternam vitam per mortem nascebantur. Octavae vero illorum ideo coluntur, quia in octava, id est in resurrectione, gloriae eorum per Christum duplicabuntur.



CAP. XVIII.---De Epiphania.

Octava Idus Januarii olim habebatur celebris ob [Col. 0647C] triplicem triumphum Augusti Caesaris. Hanc eamdem diem, quam Epiphaniam Domini vocamus, ob tres causas celebramus, quia Dominus stella duce illa die gentibus est revelatus; et post triginta annos eadem die in Jordane baptizatus, et revoluto anno ipsa die per aquae in vinum conversionem ad nuptias Deus est manifestatus. Ideo Epiphania vel Theophania appellatur, quod apparitio vel manifestatio aut ostentio interpretatur. Traditur enim quod hac die quinque millia hominum de quinque panibus Dominus satiaverit. Itaque in primo nocturno stellae apparitio. In secundo nocturno Magorum visitatio. In tertio Domini baptizatio. In sacramentis missae agitur aquae in vinum conversio, vel populi de panibus saturatio.



CAP. XIX.---De Magis.
[Col. 0647D]

Primus Zoroaster rex magicam invenit, de cujus semine Balaam exstitit, qui de Christo hoc praedixit: Orietur stella ex Jacob, et consurget homo de Israel (Num. XXIV). Ex cujus progenie hi Magi fuerunt, qui ad Dominum cum muneribus venerunt. Magi autem sunt dicti, quasi mathematici, scilicet in stellis periti. Ideo autem Dominus ab his quaeri voluit, quia testimonium a sapientibus mundi habere voluit, quibus et populus gentium credidit. Ideo vero a tribus inveniri voluit, quia a tribus partibus mundi scilicet Asia, Africa, Europa, coli voluit. Ideo hoc per stellam fieri voluit, quia per sacram Scripturam populum converti voluit, ideo in duodecimo die a [Col. 0648A] nativitate sua hoc fieri voluit, quia per duodecim apostolos mundum attrahere voluit. Propter tres autem causas Dominus baptizari voluit: primo, ut omnem justitiam impleret: secundo, ut Joannis baptismum comprobaret: tertio, ut aquas nobis sanctificaret. Idcirco autem post triginta annos baptizari, et tunc praedicare voluit, quia nos adepta scientia in perfecta aetate populum docere voluit. Ideo vero a Joanne, non ab alio, baptizari voluit, quia ab illo testimonium ad populum habere voluit, quia videlicet populus Judaeorum illi, ut prophetae, credidit.



CAP. XX.---De Matutinis.

In hac nocte invitatorium non cantamus, quia subdolam Herodis invitationem cum Magis declinamus; [Col. 0648B] in sexto tamen loco psalmum, Venite exsultemus (Psal. XCIV), canimus, quia sexta aetate mundi gentes ad fidem venisse plaudimus. In tertio nocturno antiphonam fluminis impetus (Psal. XLV), et psalmum Deus noster refugium (ibid.), psallimus, quia tertio tempore flumine baptismatis civitatem Dei, scilicet Ecclesiam, laetificasse cognovimus. Ideo in tertio nocturno Alleluia frequentamus, quia in tertio tempore per baptismum laetitiam advenisse annuntiamus.



CAP. XXI.---De octava Epiphaniae.

In octava Epiphaniae baptismus Ecclesiae celebratur, sicut in antiphonis, Veterem hominem, et te qui in spiritu. Ideo autem in aqua baptizatur, quia hoc alimentum igni contrarium comprobatur. Fomite [Col. 0648C] vero peccati ignis poenarum accenditur, sed per aquam baptismatis exstinguitur. Ideo hanc Spiritus sanctus in principio fovisse legitur. Aqua enim sordes abluit, sitim exstinguit, imaginem reddit, ita nos baptismate a sordibus peccatorum nostrorum lavamur, a fonte vitae potamur, imagine Dei renovamur.



CAP. XXII.---Dominica post Epiphaniae festum.

Dominica post Epiphaniae festum, sive post duodecim dies legitur evangelium, Cum factus esset Jesus annorum duodecim (Luc. II): quia sicut post duodecim dies, ita nunc post duodecim annos factum commemoramus. Dominica quae octavam sequitur, ideo evangelium Nuptiae factae sunt (Joan. II) legitur, quia sicut post septimanam, ita tunc post annum [Col. 0648D] hoc traditur factum. De tribus nuptiis legitur in Evangelio. De primis scribitur, Rex quidam fecit nuptias filio suo (Matth. XXII), has nuptias celebramus in Nativitate Domini, in quibus Deus conjunctus est humanae naturae, cui thalamus fuit uterus, de quo speciosus forma prae filiis hominum (Psal. XLIV) processit, tanquam sponsus de thalamo suo (Psal. XVIII). De secundis dicitur: Vos similes hominibus exspectantibus dominum suum quando revertatur a nuptiis (Luc. XII). Has celebramus in ascensione Domini, quando victor coelos ascendit et novus homo angelicam naturam sibi copulavit. De tertiis legitur: Decem virgines exierunt obviam sponso et sponsae; et post pauca: Quae parate erant, intraverunt [Col. 0649A] cum eo ad nuptias (Matth. XXV). Has celebramus in resurrectione Domini, quando sponsus resurrexit, quia hae nuptiae in resurrectione futurae, quando Christus sponsam suam Ecclesiam de Babylonia hujus mundi in coelestem Hierusalem introducet. De his scribitur: Beati qui ad coenam nuptiarum Agni vocati sunt (Apoc. XIX). In Pentecosten celebramus, quod sponsa est dotata per varia Spiritus sancti charismata, quando alii datus est sermo sapientiae, alii sermo scientiae (I Cor. XII).



CAP. XXIII.---De octava sanctae Agnetis.

In octava sanctae Agnetis scribitur de nativitate, quia illa die nata dicitur.



CAP. XXIV.---De Purificatione sanctae Mariae.

Ypapante dicitur obviatio, quia hac die Simeon [Col. 0649B] et Anna Christo obviaverunt, dum eum Maria et parentes ad templum detulerunt (Luc. I). Ideo autem octava circumcisus post quadraginta dies in templo est repraesentatus, quia nos corpus ejus, si in hac vita a vitiis circumcidamur, post completionem decalogi legis per quatuor Evangelia in coeleste templum introducemur. Cum hac die processionem agimus, quasi Domino cum Simeone et Anna occurrimus. Quod hodie processionem cum luminibus facimus, hoc ex more gentilium suscepimus quos in hoc mense civitatem cum luminibus lustrasse cognovimus. Per ceram quippe candelae Christi humanitas, per lychnus ejus mortalitas, per lumen exprimitur ipsa Divinitas. Christus enim est lumen sanctorum, ignis urens impiorum; ideo candelas in [Col. 0649C] figura Christi manibus tenentes clamamus: Suscepimus, Deus, misericordiam tuam in medio templi tui. Hoc ideo in festo sanctae Mariae agimus, ut cum quinque prudentibus virginibus accensis bonorum operum lampadibus sponso Christo obviemus (Matth. XXV) et per sanctam Mariam ad nuptias coelestem urbem intremus. Mulieres in hoc sanctam Mariam imitantur, quod post partum transactis quadraginta diebus ecclesiam ingrediuntur, quia coeleste templum intrare non merentur, quae in praesenti vita, quae per quadraginta dies accipitur, beatam Virginem non imitantur.



CAP. XXV.---De sancto Blasio.

Quod fidelis populus in festo [(124) 1Kb] sancti Blasii lumina pro domibus vel animalibus accendit, vel [Col. 0649D] eleemosynas tribuit, ipso martyre instituente initium sumpsit. Qui beatus pontifex, dum omnibus poenis pro Christo affectus in carcere jaceret, et quaedam mulier ei escas cum lumine deferret, docuit eam ut, eo occiso, lumen in memoriam ipsius faceret, eleemosynam erogaret, et nunquam ei necessaria desitura essent. Postquam ille per passionem ad Christum migravit, mulier, ut ab eo didicerat, fecit, et in omnibus bonis citius crevit, et ab ea is mos per omnes Ecclesias inolevit.



CAP. XXVI.---De cathedra sancti Petri apostoli.

Cathedra sancti Petri ideo [(125) 1Kb] celebratur, quia in [Col. 0650A] illa die in Antiochia pontifex Ecclesiae levatur, hujus sedem ideo annuatim festive recolimus, ut per eum sedes nobis in coelo praeparetur.



CAP. XXVII.---De consecratione salis et aquae.

Salis et aquae aspersio coepit a propheta Eliseo, hic sal aquae commiscuit et sterilitatem expulit (IV Reg. II). Unde Alexander papa et martyr constituit, ut sal et aqua benedicantur, populus aspergatur, quatenus omne phantasma daemonum ab eo per verbum Dei abigatur. Similiter et habitacula eorum aspergantur, et daemones ab eis arceantur. Hoc ideo in Dominicis diebus secundum canones agimus, quia Christi sanguine aspersi sumus, sicut Judaicum populum secundum legem sanguine agni aspergi legimus.



CAP. XXVIII.---Quare in adventu Isaias, et post Nativitatem Domini Paulus legatur.
[Col. 0650B]

Infra adventum Domini Isaias et alii prophetae leguntur, quia prophetae et praecipue Isaias Christum nasciturum praenuntiaverunt. Post Nativitatem autem Domini Epistolae Pauli ideo leguntur, quia apostoli et maxime Paulus Christum jam natum praedicaverunt.



CAP. XXIX.---De historia »Domine, ne in furore.«

In Nativitate Domini cum angelis laetari debemus quod Christum in carne suscipere meruimus. Sed quia ad saeculare gaudium prolapsi sumus, conviviis et luxuriis indulsimus. Ideo historiam Domine, ne in furore (Psal. XXXVII) pro poenitentia canimus, et epistolam Pauli, quae ad poenitentiam instruit, [Col. 0650C] legimus.



CAP. XXX.---De spatio a Nativitate Domini usque ad Septuagesimam.

Duas Ecclesiae vitas esse constat: unam, quae hic in exsilio laborat, alteram quae in coelesti patria exsultat. Spatium ergo a Nativitate Domini usque ad Septuagesimam illud tempus significat quo quisque fidelis post regenerationem in praesenti vita pro Christo desudat. Unde et illo tempore alleluia cantatur, quia in hac vita pro spe aeternae laetitiae certatur.



CAP. XXXI.---De Sabbato in quo alleluia deponitur.

Sabbatum, in quo alleluia dimittitur, illud tempus designat, quo quisque beatus de hac vita ad requiem [Col. 0650D] et laetitiam supernae laetitiae deducitur, Sabbatum enim requies dicitur. Ideo autem ad vesperam, hoc est in fine diei, alleluia deponitur, quia in fine vitae post laborem unusquisque ad requiem cum cantu angelorum fertur. Si vero in nocturnali officio deponitur, tunc illud innuit quod Ecclesia in quolibet fideli de nocte hujus laboriosae vitae cum cantu laetitiae educitur, et ad illam vitam, ubi est splendor et lux perpetua, et sine fine laetitia perducitur. Quod ideo in Dominica nocte agitur, quia per resurrectionem Christi gaudium nunc animabus datur, quod in futura resurrectione perficietur; hoc totum in responsorio [Col. 0651A] repraesentatur, dum sic cantatur: Dum praesens est, scilicet Ecclesia in activa vita imitatur, illam videlicet in contemplativa vita, quam desiderant, dum toto annisu ad eam anhelant. Dum se subduxerit, scilicet ab hac vita, in perpetuum coronata triumphat ante Dominum in beata vita. Et in illo responsorio, Angelus Domini comitetur tecum, revertere in thesauros tuos, quia sicut Tobias per angelum deducitur, et cum gaudio reducitur (Tob. V-XII), sic fidelis anima de carne assumpta per angelos in coelestes thesauros cum gaudio perducitur. Per hoc autem quod sequitur, Revertaris ad nos cum gaudio, paschale quidem tempus exprimitur, quo resurrectio intelligitur, cum gaudium et laetitia ad Ecclesiam convertitur, et ipsa gaudentibus angelis associabitur. [Col. 0651B] Hoc et in caeteris responsoriis etiam notatur. Quod autem in Laudate Dominum de coelis (Psal. CXLVIII) frequentius alleluia concinitur, hoc designat, quod fideli animae hinc migranti a choro angelorum et sanctorum cum cantu laetitiae occurritur. Significat etiam quod in die judicii sancti et angeli omnes in unum conveniunt, et in saeculum saeculi Deo jubilabunt.



CAP. XXXII.---De Septuagesima, Pascha et Pentecoste.

Per tempus a Septuagesima usque ad Pascha alleluia intermittitur; nos exprimit, qui hic in labore et tristitia relinquimur. Pascha autem, quando alleluia canitur, illud tempus innuit quo quisque de hoc labore migrans gaudentibus associatur. Tempus vero [Col. 0651C] a Pascha usque Pentecosten, in quo Domino alleluia canuntur, significat quod post resurrectionem omnes electi corpore et anima in aeternum gloriabuntur.



CAP. XXXIII.---De Pascha, quare Judaeorum more secundum lunae cursum celebretur.

Quaeritur cur Pascha non annuatim, quemadmodum Natalis Domini, vel festivitas sanctorum celebretur, sed more Judaico secundum lunae cursum observetur, praesertim cum legale Pascha veri fuerit umbra, in quo verus Agnus Christus nostrum immolatus est Pascha, et Ecclesia agnita veritate tendens ad spiritualia cuncta respuat legalia. Sed sciendum est quod sicut Hebraicus populus praefiguravit festivitatem Christiani populi, ita Ecclesia [Col. 0651D] per sua festa praesignat solemnitates futuri saeculi. Ideo celebrat eas secundum sidera, quae sunt corpora coelestia.



CAP. XXXIV.---De sole, quod typum Christi gerat.

Sol quippe, qui ad visum nostrum est immutabilis, gerit typum Christi, qui est sol justitiae, splendor divinitatis immutabilis. Et quia secundum hujus cursum Nativitas Domini celebratur, idcirco annuatim non mutatur.



CAP. XXXV.---De stellis, quod designent sanctos.

Stellae quoque, quae videntur immutabiles, sanctos designant, qui nunc cum Christo immutabiliter regnant, et ideo annuatim illorum natalitia celebrantur. Et quia stellae prae aliis sunt clariores, ideo [Col. 0652A] quasdam festivitates prae aliis agimus celebriores. Et quia a diversis horis stellae in nocte oriuntur, ideo diversis temporibus sanctorum solemnia in anno aguntur.



CAP. XXXVI.---De luna, quod Ecclesiam designet.

Luna, quae jugiter crescere vel decrescere cernitur, praesentem Ecclesiam figurat, quae adhuc in defectu hujus vitae exsulat. Haec Ecclesia tres festivitates secundum lunae cursum figuraliter celebrat, quibus se ad futura festa instigat, videlicet Septuagesimam, in qua recolit suam in hoc mundo peregrinationem; Quadragesimam, in qua commemorat suam reversionem; Pascha seu quinquagesimam, in qua ad memoriam revocat patriae receptionem.



CAP. XXXVII.---De Septuagesima.
[Col. 0652B]

Septuagesima itaque a septuaginta denominatur, quia ab hac Dominica usque in Sabbatum paschalis hebdomadae septuaginta dies numerantur. Per hos autem septuaginta dies septuaginta annos exprimimus, quibus populum Dei in Babylone captivum cognovimus, per quas septuagies centenos annos, id est septem millium annos commemoramus, quibus nos in hujus mundi exsilio captivos deploramus.



CAP. XXXVIII.---De historia Nabuchodonosor.

Nabuchodonosor est diabolus; Babylon hic mundus vel infernus, Jerusalem paradisus. Qui Nabuchodonosor populum ab Jerusalem captivum in Babylonem duxit, dum diabolus humanum genus de [Col. 0652C] paradiso in hunc mundum seduxit. Populus, LXX annis in Babylonia dura servitute opprimebatur, et humanum genus septuagies centum annis in mundo vel in inferno affligebatur. Populus musicas artes vel cantum laetitiae intermiserat, moerore et jejuniis se afficiebat; et genus humanum gaudium et laetitiam amiserat, in tristitiam et miseriam inciderat. Et quia hoc nunc recolimus, ideo Gloria in excelsis, et alleluia, qui est cantus laetitiae, intermittimus. Et quia ipsi lugubri veste utebantur, ideo nos dalmaticis et subdiaconalibus, quae sunt solemnes vestes, non utimur. Per cantum Tractus gemitum durae servitutis exprimimus. Et notandum quod duo Tractus tristitiam, tertius vero sonat laetitiam, quia nimirum sub duobus temporibus ante legem et sub [Col. 0652D] lege in tristitia fuimus, in tertio tempore, Christo adveniente in laetitia. De profundis et Commovisti tribulationem. Jubilate vero sonat gaudii jubilationem. Item Qui habitat, et Ad te levavi, moerorem, Qui confidunt praefert laetitiae canorem. Similiter Saepe expugnaverunt, et Deus, Deus meus, tristitiam, Laudate vero hymnizat laetitiam, quia, si hic os confessione et poenitentia affligimus, in resurrectione gaudium cum sanctis habebimus. Post sexaginta annos Cyrus, qui rex regnavit Babyloniae, regnum sibi subjugavit, populum a captivitate laxavit; et Christus sexta aetate in mundo regnavit, infernum superavit, mundum sibi subjugavit, captivos de inferno laxavit. Pars cum Zorobabel, seu cum Jesu [Col. 0653A] sacerdote ad patriam rediit, parsque in captivitate remansit, quia pars fidelium cum rege et sacerdote vero Jesu ad coelestem patriam rediit, pars hic in labore remansit. Populus ad Jerusalem reversus laetitiam habuit, sed tamen pro uxoribus et filiis, et sociis, sollicitudine non caruit. Hoc nos exprimimus dum in paschali hebdomada unum alleluia canimus, et adhuc Graduale non omittimus. Expleto autem septuagesimo anno, Darius vel Assuerus perfecte captivitatem laxavit, omnisque populus cum mulieribus et pueris, Esdra duce, quod nomen adjutor dicitur, vel Nehemia, quod consolator dicitur, repatriat, et tum duplex gaudium habebat. Quod nos designamus dum duo alleluia, scilicet Haec est dies et Laudate, cantamus. Ita quoque fidelis anima cum [Col. 0653B] de hoc exsilio migrat, in anima tamen cum Christo exsultat, quod unum alleluia in Pascha insinuat, quasi vero fidelis anima adhuc Graduale non omittit, dum sollicitudinem pro corpore et operibus gerit. Alleluia autem in uno Sabbato inchoatur, et in alio Sabbato geminatur, et Sabbatum requies appellatur, quia nunc animae tantum in requie gloriantur, in resurrectione vero illarum gloria duplicatur. Finitis namque septem millibus annorum captivitas humani generis perfecte absolvetur, et totus fidelium populus cum Christo vero protectore et vero consolatore, id est Spiritu sancto, ad patriam revertetur, et corpora atque opera velut uxores et filii ad animas redibunt, et tunc duplici gaudio in aeternum exsultabunt. Hoc nos ad memoriam revocamus, dum [Col. 0653C] relicto graduali in quinquagesima alleluia frequentamus. Notandum autem quod Septuagesima a Dominica incipit, et in Sabbato finitur, quia nostra captivitas a mansione paradisi inchoavit, et ita ad futuram requiem perdurabit. Haec enim per decem hebdomadas extenditur, quia per decalogum legis ad sempiternam laetitiam pertingitur. Igitur quia in Septuagesima nostram captivitatem recolimus, ideo Genesim tunc legimus, in qua humani generis expulsio a paradiso legitur, et in responsoriis canitur, sicut ibi, In sudore vultus tui vesceris pane tuo. Ad Laudes, ideo, Miserere mei, Deus, et Confitemini canimus, quorum alter de poenitentia, alter de laude scribitur, quia per poenitentiam ad laetitiam pervenitur. In antiphona Miserere mei, Deus, et in missa [Col. 0653D] Circumdederunt me gemitus mortis, humanum genus ingemiscit, quod gaudium et laetitiam amisit, tribulationem et dolorem invenit.



CAP. XXXIX.---De Sexagesima.

Sexagesima intra Septuagesimam currere et a Sexagesima denominari cognoscitur, et designat tempus viduitatis Ecclesiae, quo a sponso suo hic in mundo peregrinatur. Haec et in feria quarta paschalis hebdomadae terminatur. Sexagesima per sexies decem extenditur, et sex opera Evangelii decemque legis praecepta exprimuntur. Sunt haec opera Evangelii: Esurivi, et dedistis mihi manducare; Sitivi, et dedistis mihi bibere; Nudus, et operuistis me; Hospes, et collegistis me; Infirmus, et in carcere, et visitastis [Col. 0654A] me. Praecepta autem legis sunt haec. Non adorabis deos alienos; non perjurabis; sanctifica diem Sabbati, quod nos facimus die Dominica; Honora patrem et matrem; Non occides; Non maechaberis; Non furtum facies; Non falsum testimonium dices; Non concupisces rem proximi tui; Non uxorem et omnia quae illius sunt. Quia haec servus auditurus erit: Venite, benedicti mei. Ideo in feria quarta, quae est finis Sexagesimae, hoc officium cantatur Venite, benedicti. In nocturnali officio, et in missa, Exsurge, quare obdormis, Ecclesia suum exsilium deplorat et pro liberatione sua Dominum exorat.



CAP. XL.---De Quinquagesima.

Quinquagesima quoque Septuagesimae inseritur, quae in Paschali die finitur; per hanc poenitentia exprimitur. [Col. 0654B] Unde et quinquagesimus psalmus in poenitentia ponitur. Ideo et hac die de diluvio legitur, et canitur, quod per ter quinquaginta dies extenditur, quia per fidem Trinitatis poenitentia, pro verbis, pro factis, pro cogitationibus accipitur. Et notandum quod in primis de diluvio, deinde de Abrahae obedientia canitur; et sic de caeco illuminato subjungitur, quia qui se poenitentia a sordibus peccatorum abluerit, ac deinde mandatis Dei obedierit, et Christo illuminari gaudebit. Quinquies autem decem quinquaginta fiunt, quia opera quinque sensuum per decalogum legis poenitendo diluunt, ad resurrectionem Christi pertingunt, qua die laeti canunt: Resurrexi, et adhuc tecum sum. In hac die antiphona, Secundum multitudinem, et, in missa, Esto mihi in Deum, [Col. 0654C] Ecclesia divinum auxilium invocat, et ab exsilio liberari postulat. In Septuagesima, in Evangelio vineam excolimus. In Sexagesima, terram. In Tractu Commovisti, scindimus. In Evangelio, semen verbi spargimus. In Quinquagesima fructum lucis, caeco illuminato, colligimus.



CAP. XLI.---De capite jejunii.

Qui a captivitate reversi sunt templum Domino construxerunt. Et nos, qui a diabolica captivitate liberati sumus, nosmetipsos templum Dei istis diebus aedificare debemus. Hujus fundamentum ideo quarta feria facimus, quia Salomon quarta aetate templum Deo aedificasse legitur. Templum autem corporis Christi quadraginta et sex annis aedificatur, per quem numerum Ecclesia Christo incorporatur. [Col. 0654D] Maria quippe duodecim annorum exstitit, dum Christum genuit; Christus vero triginta et quatuor annorum fuit, dum morte solutus corruit. Qui anni simul juncti quadraginta et sex fiunt, tot que dies a capite jejunii usque in Pascha existunt, qua die Christus corporis sui templum restituit, quod prius impulsio Judaeorum solvit. Ut ergo Ecclesia in templum corporis ejus coaedificetur, quadraginta et sex diebus jejuniis et orationibus vacare cognoscitur, quot diebus infans in utero formari dicitur.



CAP. XLII.---De nomine Adam.

Nomen quoque Adam ex quatuor litteris conjungitur, ex quibus idem numerus conficitur. Quae litterae [Col. 0655A] ex quatuor climatibus colliguntur, quae Graece Anatole, Dysis, Arctos, Mesembria dicuntur. In numero autem Graecorum a, unum, d, quatuor; iterum a, unum, m vero quadraginta significat, quae simul juncta quadraginta sex fiunt. Adam ergo per genus suum dividitur, et in quatuor partes mundi quasi semen spargitur; sed per Christum in unum colligitur, dum in corpore Christi ab Adam sumpto Ecclesia coadunatur. Igitur quia Ecclesia a quatuor Evangeliis in Christum congregatur, ideo hos quatuor dies ante Quadragesimam jejunare comprobatur. Ideo se etiam quatuor diebus affligit, quia evangelium quod in initio Quadragesimae legitur quatuor ordines in judicio futuros praedicit: scilicet unum judicantium, ut sunt perfecti; alium per judicium [Col. 0655B] salvandorum, ut conjugati; tertium damnandorum, ut infideles bonis operibus vacui; quartum sine judicio pereuntium, ut sunt increduli. Ideo etiam quatuor dies abstinet, quia quatuor causas luget, videlicet quod propter escam se de paradiso ejectam moeret, et quod in hoc exsilio se cibo bestiali indigere dolet, et quod post hanc vitam se ad tartara duci timet, vel quod in regno coelesti cum electis non gaudet. Ideo nihilominus quatuor diebus se macerat, ut per quatuor, scilicet prudentiam, fortitudinem, justitiam, temperantiam, quasi quatuor columnis sequens jejunium fulciat, quatenus anima quatuor mortibus, scilicet cogitationis, locutionis, operationis, impoenitudinis, se addixerat, per custodiam quatuor Evangeliorum resurgat.



CAP. XLIII.---De feria quarta in capite jejunii.
[Col. 0655C]

Per diem quo cinerem capiti imponimus, diem expulsionis nostrae de paradiso ad memoriam reducimus, quo dictum est: Pulvis es, et in pulverem reverteris. Ut ergo redire possimus, poenitentiam in cinere et cilicio agimus. Et quia repatriare contendimus, et hostes nobis in itinere obsistere novimus, ideo arma nostra, quod est humiliatio, oratio, afflietio, sustollimus, ut contra spiritualia nequitiae pugnare possimus. Cum ergo hac die processionem facimus, quasi hostibus armati ad pugnam obviam imus. Ideo autem jejunium feria quarta inchoamus.



CAP. XLIV.---De Quadragesima.

Quadragesima a quadraginta denominatur, quia illa Dominica usque in Coenam Domini quadraginta [Col. 0655D] dies computantur. Per hos quadraginta dies quadraginta annos exprimimus, quibus populum Dei ab Aegypto ad patriam rediisse cognovimus; sed nostram reversionem recolimus, qua de hoc mundo ad supernam patriam tendimus. Filii quippe Israel longo tempore in Aegypto sub Pharaone servierunt, sed per Moysen liberati quadraginta annis eremum transierunt, pastum de coelo, potum de terra habuerunt, et sic ad terram lacte et melle manantem pervenerunt. Ita et nos longo tempore sub diabolo in hoc mundo servivimus, sed per Christum liberati sumus, et ideo per decem praecepta legis et quatuor Evangelia, quae multiplicata quadragenarium numerum conficiunt ad paradisum reverti debemus, ut [Col. 0656A] corpore Christi pasti, et sanguine ejus potati, ad terram lac et mel fluentem, scilicet regionem vivorum, perveniamus. Ipsi post quadraginta duas mansiones terram repromissam intraverunt, et mox Pascha celebraverunt, et nos post quadraginta duos dies Pascha celebrabimus, et de nostra ereptione exsultabimus, ut autem omnes Christiani Quadragesimam jejunemus, auctoritatem ex Evangelio et ex lege habemus (Matth. IV; Exod. XXXIV), ut mox dicam.



CAP. XLV.---De jejunio Domini et cur nos non jejunamus eo tempore quo Dominus jejunavit.

Ex Evangelio, quia ipse Dominus quadraginta diebus absque omni cibo jejunavit; ex lege, quia Moyses bis quadraginta diebus ab omni cibo abstinuit. Similiter Elias quadraginta diebus jejunus permansit [Col. 0656B] (III Reg. XIX). Daniel quoque tres septimanas absque cibo fuit (Dan. I). Sed quaeritur, cum Dominus post Epiphaniam, ut puta mox baptizatus, jejunavit, cur Ecclesia ante Pascha instituerit jejunium. Sed hoc ob tres causas fecit. Primo, quia ante Pascha Christi passio celebratur, ut ei per afflictionem carnis compatiatur, quatenus ei conregnare mereatur; secundo, ut quia cuncta verno tempore naturali motu in libidinem concitantur, per jejunia ab impetu luxuriae reprimantur; tertio, quia illo tempore filii Israel terram repromissionis intraverunt, vel illi de Babylonia reversi sunt, cum uterque mox Pascha celebraverunt, ut nos quoque peracto labore Pascha celebrantes cum Christo resurgamus, et post hanc vitam in aeternum cum eo [Col. 0656C] regnemus. Igitur per Tractus cantationem, significamus itineris fatigationem. Ut autem nos sub potenti manu Domini humiliemus, ideo Flectamus genua dicimus. Et quia praeceptum habemus ut pro regibus et pro omnibus qui in sublimitate sunt, et pro omnibus qui in pressura sunt, oremus, idcirco his diebus Preces dicimus. Quia vero linguas angelorum et hominum legimus, per Hebraeam angelorum linguam exprimimus, per Latinam hominum linguam innotescimus. Ergo quia inter angelos Dominum non laudamus, idcirco Hebraeum Alleluia quasi vocem angelorum non cantamus. Quia vero cum hominibus laboramus in terra, ideo Latinum Laus tibi, Domine, rex aeternae gloriae, quasi vocem [Col. 0656D] hominum resonamus. Istis diebus diaconus casulam super scapulas plicatam portat, quia in praesenti tempore quisque praedicator proximorum onera gestat. His diebus etiam oratio super populum dicitur, quia quisquis hic bonis actibus benedicitur, post haec aeternae benedictioni ascribetur. His diebus, Ite, missa est non dicitur, quia, licet omni tempore, tamen maxime hoc tempore, quemquam Christianum in Dei servitio occupari debere innuitur.



CAP. XLVI.---De velo quod suspenditur Quadragesima.

Quod his diebus velum suspendimus, a lege accepimus, cujus praecepto velum miro opere et pulchra varietate contextum inter sanctum et sancta sanctorum tabernaculi suspendebatur, quo arca a populo [Col. 0657A] velabatur: hoc velum est coelum mira varietate depictum rutilantibus gemmis distinctum; hoc nobis pro velo inter corporea et spiritualia suspenditur, quo Christus et illa superna patria nunc a nobis celatur. Postea coelum, ut liber complicabitur, et ut tentorium colligetur, et tunc facies Domini nobis revelabitur, et coelestis gloria denudabitur. Ex collocutione etiam divina facies Moysi erat ut sol splendida. Qui velamen ante se suspendit, ut populus in eum intendere posset (Exod. XXXIV). Facies glorificata est sacra Scriptura. Velamen, quod faciem operuit, est carnalis observantia, quae intelligentiam legis velavit. Hoc velamen est adhuc super corda Judaeorum positum, et ideo non valent videre splendidum legis sensum. Et quia mysterium Scripturae [Col. 0657B] in hoc tempore a nobis velatur, ideo velum ante oculos nostros in his diebus extenditur. Sacerdos et pauci post velum ingrediuntur, quia paucis doctoribus tantum mysteria Scripturae aperiuntur. In Pascha velum aufertur, et altaris ornatus ab omni populo conspicitur, quia in resurrectione omnia nuda et aperta erunt, ubi beati Regem gloriae in decore suo videbunt. Ideo et in passione Christi velum templi scinditur, quia per ejus mortem in nobis coelum et liber septem signaculis clausus aperitur (Apoc. II). Resurgens quippe velamen abstulit, dum eis sensum, ut intelligerent Scripturas aperuit, et credentibus coelum patefecit.



CAP. XLVII.---De septem hebdomadis.

Septem hebdomadae scilicet a Quinquagesima [Col. 0657C] usque ad Pascha abstinentiae ideo ascribuntur, quia septem modis peccata remittuntur. Primo per baptismum, secundo per martyrium, tertio per eleemosynam, quarto per debiti indulgentiam, quinto per praedicationem, sexto per charitatem, septimo per poenitentiam.



CAP. XLVIII.---De sex hebdomadis.

Sex autem septimanas ideo jejunamus, quia in sex aetatibus peccamus, et ideo per sex opera Evangelii nunc satisfacere festinamus. Et quia Christi membra sumus, a nobis ipsis incipere debemus, scilicet nos panem vitae esurientes cibo charitatis reficere; justitiam sitientes Scripturae fluentis potare; sanctitate nudos virtutibus vestire: in vitiis et errore vagos in hospitium sanctae conversationis [Col. 0657D] suscipere; morbo iniquitatis infirmos confessione visitare; carcere malae consuetudinis inclusos poenitentia redimere: deinde haec etiam corporaliter primis impendere.



CAP. XLIX.---De Quadragesima.

Annus quatuor temporibus, scilicet vere, aestate, autumno, hieme volvitur, et per trecentos quinquaginta sex dies completur. Sicut ergo ab aliis rebus, ita a diebus decimas damus, dum quadraginta dies jejunamus, ut quidquid quatuor temporibus contra decem praecepta Dei egimus, his quatuor denis diebus corrigamus. Est et aliud: homo subsistit ex quatuor elementis. Lex autem in decem praeceptis, [Col. 0658A] quia ergo quatuor qualitatibus Dei praecepta praeterivimus, per quater denos dies abstinendo Dominum placamus.

Quatuor dies ante Quadragesimam videntur pro Dominicis diebus instituti, sed non est ita. Per quatuor enim dies, quatuor Evangelia, per quadraginta sequentes, decem praecepta intelliguntur, quia ex Evangelio et ex lege est assumpta auctoritas Quadragesimae; ideo quatuor et quadraginta dies dicati sunt abstinentiae. Sed quaeritur cui Dominicae dies ad Quadragesimam pertineant, et cur non jejunentur, quod non sine magna ratione fieri a nullo sapientium [(126) 1Kb] dubitatur.



CAP. L.---De sex Dominicis Quadragesimae.

Totum tempus hujus vitae ab initio usque in finem [Col. 0658B] per Quadragesimam intelligitur, quia est tempus afflictionis, sicut Paschae tempus significat futurum tempus gratulationis. Sed hebdomadae sunt sex aetates mundi.


De prima Dominica »Invocavit me.«

Prima Dominica est tempus primae aetatis, quando homines erant in paradiso in gaudio.


De secunda Dominica Quadrages. »Reminiscere.«

Secunda Dominica tempus secundae aetatis, quando erant in arca gaudentes de sua liberatione.


De tertia Dominica Quadrag. »Oculi.«

Tertia Dominica tempus secundae aetatis, quando sub Joseph exsultabant de sua salvatione, aliis pereuntibus fame.


De quarta Dominica Quadrag. »Laetare, Jerusalem.«

[Col. 0658C] Quarta Dominica est tempus quartae aetatis, quando sub Salomone maxima pace fruebantur.


De quinta Dominica, Passionis, »Judica me.«

Quinta Dominica est tempus quintae aetatis, quando de Babylonia liberati reversi sunt Hierusalem.


De sexta Dominica, Palmarum.

Sexta Dominica fuit tempus sextae aetatis a resurrectione Domini usque ad ascensionem ejus, quando de praesentia sponsi gaudebant. Est et aliud Quadragesimale tempus, id est vita cujusque hominis, quae hic afficitur moerore tribulationis. Sex hebdomadae sunt aetates hominis, id est infantia, pueritia, adolescentia, juventus, senectus decrepita. Quadragesimus dies est Vetus et Novum Testamentum. Per quatuor [Col. 0658D] enim accipiuntur quatuor Evangelia, per decem vero, decem praecepta intelliguntur; quater autem decem sunt quadraginta. Sex Dominicae sunt, sex praecipua opera Evangelii, id est (Matth. XXV), Esurivi et cibastis me. Sitivi, et dedistis mihi potum: Nudus et vestistis me: Infirmus, et visitastis. In carcere, et redemistis.



CAP. LI.---Dominica quinta a Septuagesima.

Dominica quinta a Septuagesima quintam aetatem insinuat, qua populus de captivitate remeabat. Ideo hac Dominica responsorium: Pater, peccavi (Luc. XV), cantatur, et Evangelium in Sabbato de prodigo filio recitatur, quia sicut ipse ad patrem, ita populus [Col. 0659A] ad patriam tunc revertebatur. Haec etiam Dominica secunda Quadragesimae dicitur, quia gentilis populus per doctrinam legis, et Evangelii, et Christianus populus poenitens per fidem, et operationem vel per duo praecepta charitatis ad Dominum Patrem, ut prodigus revertitur.



CAP. LII.---De media Quadragesima, Dominica »Laetare.«

Media Quadragesima illud tempus innuit, quo Cyrus populum abire permisit. Haec enim septima Dominica a Septuagesima cognoscitur, quia post septuaginta annos populus a captivitate ad Hierusalem revertitur. Unde et congrue officium de Hierusalem illa die cantatur. Nocturnale vero officium de liberatione ejusdem populi de Aegypto agit, et nostram [Col. 0659B] liberationem designat, qua septima aetate de hoc mundo liberabimur. Sex quoque sunt mundi aetates, quibus hic homines vivunt, septima qua mortui in sepulcris requiescent.



CAP. LIII.---De scrutinio.

Quod hac septimana scrutinium agitur, haec causa videtur. In captivitate positi semen suum gentibus miscuerunt, reversi vero injustos sacerdotes habuerunt. Unde Esdras et prophetae diligenter genealogias scrutati sunt, et Judaeos a gentilibus, sacerdotes a Judaeis segregaverunt. Ita et nos hac hebdomada credentes ab incredulis segregamus, et eos nostrae religioni assignamus. Scrutinium a scrutando, id est ab inquirendo, vel discutiendo dicitur, quia fides baptizandorum inquiritur, vel discutitur. [Col. 0659C] Catechumenus, audiens vel instructus dicitur, qui ante baptismum fidem et Christianam religionem audit, qua eum sacerdos instruit, qualiter post baptisma vivere possit. Competentes dicuntur baptismi petentes parvuli, vel muti, vel surdi, vel fatui per petitionem fidelium catechizantur, baptizantur, et per fidem illorum salvantur. Catechizatio dicitur instructio, exorcizatio vero adjuratio.



CAP. LIV.---De quarta feria.

Propter tres causas fit scrutinium in quarta feria: primo, quia quarta feria cum sole et luna stellae creatae in coelo ponuntur, ita et hac feria quarta fideles Christo soli et Ecclesiae lunae additi, et stellae coelo ascribuntur; secundo, quia quarta aetate templum Domini aedificatur, ita et nunc quarta feria in [Col. 0659D] baptizandis templum Deo praeparatur; tertio, quia quarta feria Christus pro Ecclesia a Juda Judaeis est proditus, ita ipsi quarta feria assignantur surgere in Christi corpus.



CAP. LV.---De infantibus.

Primo infantes ad januam ecclesiae deferuntur, et masculis a dextris, feminis a sinistris statutis. Ab acolytho nomina scribuntur eorum, quia per fidem, quae est janua qua in Ecclesiam intratur, et cujusque fidelis nomen in coelo nominatur. Et viriliter agentes a dextris Dei in judicio statuentur, effeminate autem viventes a sinistris ponentur.



CAP. LVI.---De renuntiatione.

Deinde exorcista, cujus illud proprie officium est, [Col. 0660A] interrogat si diabolo renuntiant, ut per hanc abrenuntiationem dominium Christi subeant. Omnis quippe homo, quia in originali peccato nascitur, diaboli dominio jure ascribitur. Cujus jus fideles effugiunt, dum Christi jugo se subdunt.



CAP. LVII.---De operibus.

Operibus quoque diaboli renuntiant, quae quaedam spiritus, quaedam caro ejus instinctu perpetrant. Spiritus, ut est superbia, inanis gloria, ira, et talia, caro, ut est fornicatio, ebrietas, et his similia.



CAP. LVIII.---De pompis.

Pompis etiam diaboli renuntiant, quae sunt spectacula, ludi, choreae, ornatus vestium, vel aliarum rerum, et quaeque superflua.



CAP. LIX.---De fide.
[Col. 0660B]

Deinde de fide Patris et Filii et Spiritus sancti interrogantur, sine qua nemo Deo placere legitur, post hanc confessionem diabolus exsufflatur, ut Spiritu sancto habitaculum in eis condatur.



CAP. LX.---De cruce.

Tunc frontibus eorum cruce impressa quasi sigillo daemonibus obsignatur, et domus Dei contra hostes munitur. Ideo autem non alio signo, quam signo crucis contra diabolum utimur, quia per hoc signum se victum contremiscens mox effugatur. Crux autem ideo fronti, ubi sedes est verecundiae, imprimitur, quia Christum crucifixum se non erubescere confitentur.



CAP. LXI.---De sale.

[Col. 0660C] Tunc per orationes in unitatem Ecclesiae recipiuntur. Per salis gustum doctrinae, et sapientiae condiuntur. Deinde exorcizatur diabolus, ut recedat a sibi contradicentibus. Seorsum autem masculi, seorsum feminae, exorcizantur, quia convenit, ut minus intelligentes historia, magis intelligentes seorsum allegoria imbuantur. Unde et Ergo maledictae, ter reperitur, quia per fidem Trinitatis diabolo resisti innotescitur.



CAP. LXII.---De symbolo.

Cum vero symbolum et Dominicam orationem super capita eorum dicit, quasi templum Dei contra daemones munit.



CAP. LXIII.---De saliva.

Quod cum saliva aures et nares tangunt, hoc significat, [Col. 0660D] ut doctrina, quae de ore ejus fluens per aures ejus intraverat, suaviter etiam redoleat, quam diu spiritum naribus trahat.



CAP. LXIV.---De lumine.

Post haec ab acolytho, qui est accensor luminum catechumeni illuminantur, ut tenebrae peccatorum et caecitas erroris expulsae lumine intelligentiae illustrantur. Deinde Evangelium a diacono super eos legitur, quia Evangelica doctrina eis proponitur.



CAP. LXV.---De introductione.

Post hoc ab ostiario ordinatim introducuntur, quia completo Evangelio ab ostiario Spiritu sancto per ostium Christum in aulam coeli introducuntur. Hoc scrutinium septies ante Pascha agitur, quia [Col. 0661A] hoc rite per septem dona Spiritus sancti perficitur.



CAP. LXVI.---De statione.

Postquam introducti fuerint catechumeni, sunt masculi in Austro, feminae in Aquilone statuendi, quia videlicet fortiores contra aestum tempestatum sunt ponendi, infirmiores sub magisterio erudiendi, deinde quatuor lectiones leguntur, quibus ad quatuor Evangeliorum praecepta imbuuntur. Unde mox quatuor initia Evangelii recitantur, quibus a quatuor partibus mundi ad coeli palatia evocantur. Tunc duo infantes, unus e masculis, alter e feminis, ab acolythis in sanctuarium deferuntur, quia de utroque sexu, vel de utroque populo ad fidem evangelicam convertuntur.



CAP. LXVII.---De »Credo in unum Deum.«

[Col. 0661B] Credo in unum Deum super masculos Graece, super feminas Latine decantatur, quia per duas has omnis lingua denotatur. Graeci quippe omnes gentes philosophia praecellebant; Romani autem omnibus gentibus imperabant. Per Graecam ergo linguam sapientes, per Latinam accipiuntur principes. Graece itaque et Latine fides canitur, quia omnis lingua Domino confitebitur. His rite peractis de Ecclesia exeunt, quia mysteriis Christi interesse, nec inter filios Dei computari poterunt, qui adhuc in Christo regnante non sunt.



CAP. LXVIII.---De duabus lectionibus.

Duae lectiones ad missam leguntur, quibus catechumeni ad doctrinam utriusque Testamenti, vel ad operationem geminae dilectionis instruuntur. [Col. 0661C] Duae enim lectiones conveniunt baptizandis, et jam baptizatis, ut videlicet baptizandi ad vineae Domini culturam quantocius currant. Baptizati autem incoeptum opus expleant, quatenus cum caeco nato aeternum lumen recipiant. Semel tamen Flectamus genua dicitur, ut in unitatem fidei congregentur.



CAP. LXIX.---De Sabbato.

In Sabbato duae nihilominus lectiones propter eamdem causam leguntur, et ut in requiem, quod sabbatum dicitur, festinare conentur, quia et in hoc Sabbato scrutinium agitur.



CAP. LXX.---De Passione Domini.

A Dominica Passionis Domini usque in Pascha Gloria Patri in cantu intermittitur, quia Filius, qui est tertia persona, passionibus dehonestatus pro [Col. 0661D] nobis commemoratur. In Pascha autem cantatur, cum Christus per resurrectionem glorificatur. In hoc tempore Jeremias propheta legitur, qui maxime Christi passionem et praedixisse, et in seipso expressisse cognoscitur. Ideo autem per duas hebdomadas passionem Christi celebramus, quia pro duobus et a duobus populis passum praedicamus. Per duas enim septimanas Vetus et Novum Testamentum significamus, quia vetus eum passurum, novum eum jam passum nuntiare non ignoramus. Duo quoque tempora, unum ante legem, aliud sub lege denotantur, quibus Christus a patriarchis figuris, a prophetis Scripturis passurus praenuntiabatur. Ideo vero hoc tempore cum jejuniorum afflictione passionem [Col. 0662A] Christi agimus, quia hoc tempore populum Dei ab Aegyptiis afflictum agnum in significatione Christi pro eis immolatum et Pharaonem in plagis contritum novimus.



CAP. LXXI.---De Sabbato ante diem Patmarum.

Sabbatum hujus septimanae ab officio vacat, quia apostolicus hac die mandatum celebrat, cum in coena Domini ob magnitudinem officii hoc agere nequeat. Haec vero dies ideo non officiatur, ut Ecclesia caput suum in hoc ministerio imitetur. Hac quippe die Jesus in Bethaniam venit, in domo Simonis recubuit, et Martha ministravit. Maria unguento domum replevit. Simon dicitur obediens. In domo Simonis Jesus recubuit, dum in Ecclesia sibi obediente requiescit. Huic cum Martha ministramus, [Col. 0662B] dum exemplo summi pontificis membris ejus, scilicet pauperibus vel fratribus, servimus. Cum Maria domum odore unguenti replemus, quando studio virtutum Ecclesiam replere studemus.



CAP. LXXII.---Dominica in die Palmarum.

Dominica palmarum ideo dicitur, quia hac die turbae Domino cum palmis obviaverunt, et eum triumphantem laudibus exceperunt. Significat autem quod nos per abstinentiam vitia jam vicimus, et nunc cum palma victoriae Christum ad nos venientem excipimus. Cum processionem hac die facimus, quasi Christo cum pueris obviam imus. Passio vero ideo hac die legitur quia agnus paschalis pro nobis immolandus hac die includebatur. Hac die filii Israel Jordanem siccis pedibus transierunt, [Col. 0662C] et cum triumpho terram repromissionis intraverunt. Haec septimana ideo major appellatur, quia ob maxima officia insignis habetur. Haec etiam hebdomada indulgentiae dicitur, quia in ea poenitentes absolvuntur.



CAP. LXXIII.---De feria secunda et tertia.

Feria secunda et tertia, duae lectiones leguntur, ut in Nativitate Domini ad missam, quia passio Christi a lege et prophetis praenuntiatur.



CAP. LXXIV.---De feria quarta.

Feria quarta Christus pro duobus populis traditur. Ideo hac die duae lectiones leguntur; ad utramque flectamus genua dicitur, quia ab utroque populo Christus adoratur, in cujus nomine coelestia et terrestria [Col. 0662D] genua flectere dicuntur. Tractus ideo habet quinque versus, quia quinque vulnera habuit Christus. Hac die velum deponitur, quia in passione Christi velum scinditur, et inimicitia inter Deum et homines solvitur.



CAP. LXXV.---De feria quinta.

Feria quinta ex quatuor causis celebris habetur. Hac die criminosi ab Ecclesia ejecti recipiuntur; hac die chrisma et oleum conficiuntur; hac die Dominus mandatum fecit; hac die, cum discipulis coenans, corpus suum tradidit. Haec dies indulgentiae appellatur, quia hodie poenitentibus a pastoribus Ecclesiae indulgentia datur, et criminosi, peracta poenitentia, hodie in Ecclesiam introducuntur.



CAP. LXXVI et LXXVII.---De poenitentibus.
[Col. 0663A]

Quod autem Ecclesia criminosos de Ecclesia secludit, formam a Domino accepit, qui Adam peccantem mox de paradiso ejecit, poenitentiae subegit, unde et adhuc poenitentibus septem anni pro satisfactione dantur, quia humanum genus septem millibus annorum in hoc exsilio damnatur. Adam longo tempore poenitentiam in exsilio egit, deinde ad infernalem carcerem descendit, usque dum Christus verus Pontifex eum sua passione absolvit, et eum paradiso restituit. Quod poenitentes per ecclesias vagantur, per hoc Cain imitantur, qui, postquam fratrem occidit, vagus et profugus in terra fuit (Gen. III). Quod in laneis vestibus vel cilicio poenitentia agitur, de Job accipitur, qui poenitentiam in [Col. 0663B] favilla et cinere egit, et se sacco operuit (Job. XVI, XXX, XLII). Similiter Ninivitae se in cinere prostraverunt, et se ciliciis operuerunt (Joan. III). Quod comam et barbam nutriunt, de Joseph vel David acceperunt. Quod terrae prosternuntur, designat quod peccatores cum haedis a sinistris in judicio in infernum traduntur. Baculus peregrinationem designat, quia se a regno Dei alienant. Designat etiam correptionem, per quam reditur ad Ecclesiae communionem. Hodie per episcopum in ecclesia introducuntur, quia latro poenitens per Christum in paradisum introducitur. Quod recepti crines tondunt, vestibus mundis se induunt, designat quod multitudinem peccatorum deposuerunt, et vestes virtutum jam induerunt. De Joseph autem est hoc acceptum, quod [Col. 0663C] de carcere sublatus tonsus est, et balneatus et vestibus jucunditatis decoratus.



CAP. LXXVIII.---De excommunicatis.

Quod Ecclesia peccantes de Ecclesia ejicit, poenitentes recipit, superbos autem et rebelles excommunicat, et non poenitentes indignos sepultura indicat, iterum a Domino formam accepit, qui peccantem hominem de paradiso expulit, sed poenitenti coelum aperuit, diabolum vero superbientem et rebellem excommunicavit, et de coelo, atque coelesti Ecclesia segregavit, et quia poenitentia non flectitur, nunquam recipitur. Igitur poenitentes per gratiam salvantur, excommunicati superbientes diabolo incorporantur.



CAP. LXXIX.---De poenitentibus.

[Col. 0663D] Quod poenitentes feria quinta recipiuntur, haec causa videtur. Feria quinta Deus pisces et aves de mari creavit, et pisces in fluctibus, reliquas aves in aera sustulit; per pisces avari, curiosi, amatores mundi intelliguntur; per volucres coelestia desiderantes accipiuntur. Illi ergo ut pisces in imis relinquuntur, isti ut volucres ad coelestia sumuntur In fine quintae aetatis Joannes quoque Baptista venit, poenitentiam docuit, peccatores regnum coelorum per vim rapere docuit. Ideo Feria quinta haec Ecclesia agit.



CAP. LXXX.---De chrismate.

Hodie etiam chrisma, quod unctio dicitur, consecratur, per quod fideles a Christo Christiani, id est, [Col. 0664A] uncti denominantur, et cohaeredes regni ejus assignantur. Hoc ex lege exordium sumpsit, qua Dominus Moysi hoc ex purissimo oleo et balsamo componere praecepit. Hoc quoque arca testamenti et tabernaculum dedicabantur, et Aaron summus sacerdos vel rex consecrabantur.



CAP. LXXXI.---De oleo sancto.

Aliud unguentum secundum legem fiebat, quod sanctum dicebatur, quo reges tantum et sacerdotes ungebantur, pro quo hodie oleum sanctum consecratur. Et quia Christus rex et sacerdos in mundum venit, et fideles sua membra esse voluit, ideo hoc oleo tantum reges et sacerdotes ungimur, chrismate in templo Deo dedicamur, et hoc in frontibus, regno ejus assignamur. Balsamum bene redolet, oleum [Col. 0664B] vero lucet. His nos uncti debemus fide redolere, bonis actibus lucere. Et quia membra regis et sacerdotis Christi sumus, debemus mores nostros regere, et nos ipsos Deo sacrificare.



CAP. LXXXII.---De oleo infirmorum.

Oleum infirmorum hodie etiam benedicitur quod ex Evangelio accipitur, Dominus quippe apostolos oleo infirmos ungere docuit, et Jacobus apostolus hoc fieri scripto praecepit (Jac. V). Ideo autem non ex alio liquore nisi ex oleo istae unctiones conficiuntur, quia oleum misericordia dicitur, et Christus exprimitur, cujus misericordia nos salvavit, qui infirmitates nostras ipse portavit. Ideo chrisma in loco, ubi pax datur, conficitur, quia per christum cuncta in coelis et in terris pacificantur.



CAP. LXXXIII.---De ampulla.
[Col. 0664C]

Dum ampulla cum oleo chrismali ad altare defertur, syndone alba cooperitur, lumen ante portatur, duo presbyteri, unus cum incenso, alter cum cruce diacono in medio cum libro Evangelii deambulante praeeunt, super quos alii pallium ferunt, duo eos cum cantu deducunt: per hoc progressionem populi Dei imitantur, qui in figura Christi et Ecclesiae per desertum gradiebantur. Qui lumen portat exprimit angelum qui columnam ignis ante populum ferebat. Presbyter cum incenso est Aaron cum sacerdotali thuribulo. Diaconus cum Evangelio est Moyses cum legis libro. Presbyter cum cruce est Jesus, qui et Josue cum scripto. Sindon munda [Col. 0664D] est arca. Chrismatis ampulla est urna cum manna. Quod super eos portatur pallium est tabernaculum vel nubis obumbraculum. Hoc totum umbra fuit, et veritatem praenotuit. Qui lumen ante portat, Joannes Baptista, qui lucerna lucens et ardens ante Christum erat. Diaconus, qui inter duos incedit, est Christus, qui in medio Moysis et Eliae apparuit. Pallium, quod eos operit, est nubes lucida, quae illos obumbravit. Oleum chrismatis in ampulla est divinitas in carne humana. Sindon munda conversatio sancta. Ampulla cooperta est antequam ad altare feratur, oblata ad aram discooperitur, quia Christus ante passionem suam in carne latuit; in ara crucis infirmitas carnis ejus quasi nuda patuit, post mortem ejus divinitas manifesta claruit. Deinde [Col. 0665A] ampulla partim cooperitur, partim denudatur, et salutatur, quia nudum Christi latus a Thoma palpatur, majestas latens adoratur. Deinde ampulla tota cooperitur, ne amplius videatur, et tamen cooperta salutatur, quia Christus in gloria assumitur, et tamen non visus ab omni populo veneratur.



CAP. LXXXIV.---De Coena Christi.

Haec dies et Coena Domini vocatur, quia hodie Dominus cum discipulis suis coenasse traditur, quando legalem agnum ipse verus Dei Agnus comedit, et sic finem legi imposuit. Corpus suum tradidit, et sic novam legem inchoavit, nosque per hoc sibi incorporavit. Hoc autem ideo fecisse creditur, quia hodie agnus a filiis Israel in Aegypto ad vesperum immolatus legitur. Hodie quoque pedes discipulorum [Col. 0665B] lavit, designans quod nos, qui ultima membra sua sumus, a sordibus peccatorum abluit. Quod autem nos exemplo ejus mandatum hodie facimus, nos membra ipsius esse, et in charitate debere vivere, ad memoriam reducimus.



CAP. LXXXV.---Quod »Gloria in excelsis« cantatur ad chrisma.

Hodie Gloria in excelsis ad chrisma cantatur, quia angelicus chorus de reconciliatione poenitentium et unctione credentium laetatur. Ad tertium Agnus Dei non Dona nobis pacem, sed Miserere nobis, cantatur, et pax non datur, quia Judas osculo pacis illum tradidit qui vera pax nostra fuit. Vestes solemnes, id est, dalmatica et subtile hodie portantur, quia poenitentes ad missas sanctitatis vestes reparantur, [Col. 0665C] et chrisma atque oleum baptizandis, quasi coelestes vestes hodie praeparantur.



CAP. LXXXVI.---De nudatione altarium.

Hodie altare denudatur, et in die tertia velatur. Altare est Christus, vestimenta sunt apostoli. Et quia illi hodie, relicto Christo, fugerunt, quasi altare nudum reliquerunt.



CAP. LXXXVII.---De luminum exstinctione et numero eorum.

His tribus diebus sepulturam Domini celebramus. Tres autem dies et noctes septuaginta duabus horis computamus. Et ideo totidem lumina exstinguimus, quia lumen verum his diebus exstinctum lugemus; et septuaginta duorum discipulorum tristitiam exprimimus, quam de aeterni diei, et Solis justitiae occasu [Col. 0665D] habuerunt, cujus horae fuerunt: tribus horis, scilicet ab hora sexta usque ad nonam, fuerunt tenebrae, quando Christus pependit in cruce. Has tres horas tribus noctibus repraesentamus, quas luminum exstinctione obscuramus. Per diem, quia sole illustratur, Christus; per noctem, quae a luna illuminatur, praesens Ecclesia; per duodecim horas diei vel noctis, duodecim apostoli accipiuntur, qui et Christo diei, et nocti Ecclesiae obsequuntur. Quia ergo diei et noctis viginti quatuor horae computantur, et quia in festivis noctibus viginti quatuor, Gloria Patri cantantur, ideo viginti quatuor lumina in his noctibus illuminantur, quae per singula cantica exstinguimus, quia, more apostolorum, pro occasu veri Solis moestitia [Col. 0666A] decidimus. Quia enim cecidit corona capitis nostri, vertitur in luctum chorus nostri: primo quippe canitur, Gloria Patri, ad versum Deus, in adjutorium: secundo ad psalmum Venite: Tertio ad hymnum: nonies ad psalmum: ter ad responsoria et gloria sonat in Te Deum laudamus. Et iterum in versu, Deus, in adjutorium. Deinde quinquies in psalmis: et iterum in hymno, et ad Benedictus, quae consideratae fiunt viginti quatuor horae, pro hoc cantu laetitiae deflemus exstinctum Solem justitiae.



CAP. LXXXVIII.---Quare invitatorium non cantetur.

Invitatorium non cantatur, ut conventus malignantium devitandus admoneatur, quia Judaei ad versus Christum in unum convenerunt, et consilium super Dominum gloriae fecerunt. Jube, Domne, benedicere, [Col. 0666B] et Tu autem, Domine, ideo non dicitur, et benedictio non datur, quia pastor noster recessit, qui benedictionem dedit. Arietes quoque gregis Dei a lupis dispersi sunt, qui pastores Ecclesiae futuri fuerunt. Per Jube, Domne enim intelliguntur ad praedicationem euntes; per Tu autem, Domine, de praedicatione redeuntes. Et quia his diebus nec a Christo ad praedicationem mittebantur, nec ad eum revertebantur, ideo neutrum dicitur: lectiones vero non legendo sed lamentando recitantur, quia sicut rex Josias et Jeremia, sic Christus rex noster occisus ab Ecclesia deploratur. Campanae non sonant, per quas praedicatores designantur, quia his diebus non solum tacuerunt, sed et veritatem negaverunt. Signum per sonum tabulae datur, per quod terror accipitur, [Col. 0666C] quia magnus timor discipulis a Judaeis incutiebatur. Sonitus ad Benedictus est signum Judae, quo Dominum tradidit, dicens: Ave, Rabbi (Matth. XXVI). Clangor Kyrie eleyson canentium est tumultus Jesum comprehendentium. Quod sequitur sub silentio in tenebris, designat, quod discipuli trepidaverunt in occultis.



CAP. LXXXIX.---De Parasceve.

Parasceve Graece, praeparatio Latine dicitur. Judaei quippe, qui inter Graecos dispersi erant, hac die praeparabant, quae in Sabbato necessaria fuerant, ideo omnem feriam sextam Graeci parasceve nominabant. In hac ergo die occurrit solemnis dies Paschae Judaeorum quo solebant immolare agnum. Hac eadem die Christum Dei Patris agnum occiderunt, [Col. 0666D] et hac hostia Paschale festum celebraverunt. Hac etiam die de Aegypto educti sunt, et hac eadem die de inferno redempti sunt. Sexta namque die Deus hominem condidit, sexta aetate, sexta feria, sexta hora eum redemit. Ideo hac die missa more solito non celebratur, quia Christus verus sacerdos hostia hodie pro Ecclesia immolatur. Officium hodie a lectione inchoatur, quia olim omnis missa a lectione incipiebatur. Hoc autem ideo hodie observatur, quia passio Christi, quam missa designat, hodie commemoratur. Titulus, qui est lectionis caput, ideo non pronuntiatur, quia caput Ecclesiae hodie amputatur. Duae lectiones leguntur, quia Christus pro duobus populis moritur. Quod a lege et prophetis praedicitur, [Col. 0667A] unde et una lectio a lege, alia a prophetia legitur.



CAP. XC.---De tractu »Domine, audivi,« et quare quatuor tantum versus habeat.

Tractus, Domine, audivi, quatuor versibus insignitur, quia quatuor elementa Christi passione purgantur, et quatuor cornibus crucis quatuor partes mundi salvantur. Qui ideo inter coelum et terram suspenditur, quia per ejus passionem coelum et terra conjungitur, et totus mundus ejus sanguine templum Deo dedicatur.



CAP. XCI.---De Tractu »Eripe me, Domine.«

Tractus Eripe me proprie Christi passionis certamen exprimit, ubi Obumbra caput meum in die belli dicit, pro quo olim: Qui habitat, cantabatur propter versum. Super aspidem et basiliscum ambulabis, et [Col. 0667B] conculcabis leonem et draconem (Psal. XC). Quia diabolus, qui eum post jejunium ut draco tentavit, hodie eum ut leo manifeste invasit.



CAP. XCII.---De passione Domini.

Post passionem Christi crucifixus oculis nostris repraesentatur, quem Ecclesia imitari adhortatur. Infra passionem pannus discinditur, quia a militibus vestimenta Christi dividebantur.



CAP. XCIII.---De veste Domini.

Vestis autem inconsutilis non scinditur, sed sors super eam mittitur. Hoc significabat, quod haeretici et schismatici Ecclesiam haeresibus scindere nitebantur, sed unitas catholicae fidei scissuram non patiebatur.



CAP. XCIV.---De igne.
[Col. 0667C]

In Romana Ecclesia hora sexta ignis exstinguitur, et nona reaccenditur: quia sol hora sexta lumen suum mundo abscondit, quod hora nona reddidit.



CAP. XCV.---De orationibus pro omnibus ordinibus.

Perlecta passione orationes pro omnibus ordinibus dicuntur, quia Christus pro omnibus gradibus et populis crucifigitur. Dominus vobiscum, quod est officium sacerdotis, reticetur, quia sacerdos noster hodie occiditur. Ad singulas orationes genua flectimus, quia omnes nationes Christo genua curvare demonstramus. Pro Judaeis ideo non flectimus, quia eos irrisorie genua hodie Domino flexisse significamus, quod fidelibus devitandum insinuamus. Deinde crux ad salutandum producitur et tribus [Col. 0667D] modis canitur, quia, dum Christus crucifigitur, titulus tribus linguis Hebraica, Graeca et Latina scribitur; Popule namque meus pro Hebraea; agios, Graeca; sanctus Latina cantatur; quia Hebraea mater omnium linguarum, Graeca doctrix omnium linguarum, Latina imperatrix omnium linguarum praedicatur, et ab his omnibus Christi passio collaudatur.



CAP. XCVI.---De cruce Domini.

Deinde crux denudatur, et salutatur, quia sicut Christus tunc in cruce ab incredulis deludebatur, ita nunc a fidelibus humiliter adoratur. Et nullus sapiens crucem, sed Christum crucifixum adorat, crucem tamen venerando salutat. Super corpus Domini tres articuli, scilicet Oremus, praeceptis salutaribus. [Col. 0668A] Pater noster. Libera nos, quaesumus, Domine, dicuntur, quia Christus tribus diebus sepultus occultatur, et tali modo olim missa ab apostolis celebrabatur.



CAP. XCVII.---De duabus noctibus.

Duas noctes et unum diem fuit Christus sepultus. Duae noctes significant nostras duas mortes, scilicet animae et corporis. Dies vero significat suam mortem, quae fuit lux nostrarum mortium, haec se nostris mortibus ut dies noctibus interposuit, et ambas expugnans repulit.



CAP. XCVIII.---De quadraginta horis.

Quadraginta horas fuit mortuus, ut quatuor partes mundi in Decalogo legis mortuas vivificaret. Ideo his noctibus tres nocturni cum novem Lectionibus, [Col. 0668B] et responsoriis canuntur, quia tria genera hominum ante legem et sub lege, sub ejus tempore morientium, ab ipso redempta novem ordinibus angelorum conjunguntur.



CAP. XCIX.---De Sabbato sancto.

Sabbatum dicitur requies, ideo istud Sabbatum sanctum dicitur, quia sicut Deus septima die ab omni tempore, ita Christus Sabbato post laborem passionis in sepulcro requievisse legitur.



CAP. C.---De novo igne.

Hodie totus ignis exstinguitur, et novus de crystallo vel silice reaccenditur, quia in morte Christi tota legis observantia sopitur, et lux novae legis in resurrectione Christi aperitur. Novus ignis est nova Christi doctrina. Crystallus perspicua, est Christi [Col. 0668C] caro in resurrectione perlucida. Ignis de crystallo vel silice excussus, est spiritus de Christo fidelibus fusus.



CAP. CI.---De cereo.

Hodie cereus benedicitur, et de novo ac benedicto igne ab initio consecrationis accenditur. Cereus ab initio accensus, est Christus ab initio conceptionis Deo plenus. Duo cerei infra consecrationem, ab igne benedicti cerei illuminantur, designans quod prophetae et apostoli a spiritu Christi illuminantur. Ideo duo, quia doctores Christi gemina dilectione ardent, verbo et exemplo lucent.



CAP. CII.---De annis incarnationis Domini qui scribuntur in cereo.

In cereo scribitur annus Domini, quia Christus est annus acceptabilis Domini: cujus menses duodecim [Col. 0668D] apostoli, dies omnes electi, horae baptizati pueri. Cereus etiam columnam ignis exprimit, quae populum Dei de Aegypto exeunte praecessit. Diaconus, qui eam consecrat, est angelus, qui eam portabat. Cereus ante neophytos portatur ad baptismum, quia columna ignis ferebatur ante populum ad mare Rubrum, quod praefigurabat baptismum, sicut scriptum est, Omnes baptizati sunt in nube et mari (I Cor. X). Cereum benedici Sozimus papa constituit, sed Ambrosius episcopus benedictionem composuit. [Item Prudentius et Ennodius Ticinensis episc.] Cereus in octava Paschae populo distribuitur, quia Christus in resurrectione ultima fidelibus in praemio tribuetur.



CAP. CIII.---De Lectionibus.
[Col. 0669A]

In Ecclesia sunt duo ordines, sapientes scilicet, et insipientes. Per Lectiones, quae ad Missam in die leguntur, sapientes instruuntur. Quae in nocte ad matutinas leguntur, insipientes imbuuntur, unde et exponuntur. Ideo hodie Lectiones tono nocturnali leguntur, quia convenit insipientibus, videlicet catechumenis adhuc in ignorantia positis. Titulum ad Lectiones non pronuntiamus, quia neophytos adhuc in frontibus eorum ad regnum Dei non signatos signamus. Tituli ideo in lectionibus recitantur, ut auctores coelestis doctrinae, et cives supernae Hierusalem cognoscantur. Sed quia neophyti illius civitatis cives adhuc ignorant, ideo lectores titulum minime pronuntiant.



CAP. CIV.---De quatuor Lectionibus.
[Col. 0669B]

Quatuor autem lectiones per quatuor hujus diei sacramenta leguntur: et quia quatuor genera fidelium, scilicet simplices, intelligentes, provecti, sapientes, quatuor nominibus erudiuntur, videlicet per historiam, per allegoriam, per tropologiam, per anagogen erudiuntur.



CAP. CV.---De prima Lectione.

Prima lectio requiem Christi in sepulcro exprimit, et nobis aeternam requiem per baptismum reddidit, et sicut Noe primae aetati per diluvium requiem hominibus tribuit. Sicut enim Deus die septima ab omni opere requievit, et Christus Sabbato in sepulcro quievit, ita Ecclesia in septima aetate ab omni labore ut Christus cessabit.


De secunda Lectione.
[Col. 0669C]

Secunda lectio regenerationem Ecclesiae insinuat: quae transitum populi per mare Rubrum narrat.


De tertia Lectione.

Tertia Christi et Ecclesiae conjunctionem innuit, quae septem mulieres virum unum apprehendisse dicit. Ecclesia namque septem donis Spiritus sancti repleta est, uni viro Christo copulata.


De quarta lectione.

Quarta coeleste regnum denuntiat, quod Ecclesia sibi dari a Christo sperat. Dicit enim: Haec est haereditas servorum Domini.



CAP. CVI.---De mensa tabernaculi.

Mensa in tabernaculo Dei erat quatuor pedibus fulta, per quam designatur sacra Scriptura, quatuor [Col. 0669D] supradictis nominibus (cap. 104) instructa. Quae mensa hodie neophytis proponitur, dum quatuor lectiones instruuntur: primus pes est historia; secundus allegoria; tertius tropologia; quartus anagoge. Historia est, quae res gestas narrat; allegoria, quae per rem gestam aliud indicat; tropologia, quae mores instruit; anagoge, quae sensum ad superiora ducit.



CAP. CVII.---De prima lectione.

Prima lectio, In principio creavit Deus coelum (Gen. I), per historiam simplices erudit, quae primam hominis creationem dicit, unde sacerdos in oratione postulat ut in catechumenis Deus imaginem suam, quam primis hominibus creavit, restituat.


De secunda lectione.
[Col. 0670A]

Secunda lectio, Factum est in vigilia matutina (Exod. XIV), intelligentes per allegoriam imbuit, quae Aegyptios in mari submersos et Hebraeos salvatos dicit, designans peccata et daemones submersos, fideles vero in baptismate salvatos, unde et cantus victoriae, Cantemus Domino, mox sequitur, quia hoste devicto populus ereptus laetatur. Sacerdos in oratione precatur ut sicut illi ab Aegyptiis, ita isti a daemonibus liberentur.


De tertia lectione.

Tertia lectio, Apprehendent septem mulieres (Isa. IV), provectos per tropologiam mores instruit, qui per Christum eos sapientes intelligentes, consultos fore scientes, pios Deum timentes monet. Sordes filiarum [Col. 0670B] Sion lavabit Dominus spiritu judicii, et sanguinem Jerusalem spiritu combustionis (Isa. IV), quia quod leve est lacrymis lavatur, quod grave igne durae poenitentiae exuritur. Hanc etiam Canticum sequitur, quia bonos mores aeterna laetitia sequitur. Sacerdos orat ut post praesentia aeterna bona percipiant.


De quarta lectione.

Quarta lectio, Haec est haereditas servorum Dei (Isa. LIV), sapientes per anagogen ad coelestia contemplanda ducit, quod coelum servorum Dei haereditatem dicit. Hanc duo cantica sequuntur, quia in illa haereditate cum corpore et anima gratulabitur.


Iterum de prima lectione.

[Col. 0670C] In prima lectione audiunt catechumeni quod ad gaudia paradisi sunt conditi, sed sponte sub peccato venundati. Ideo cantus hanc lectionem non sequitur, quia hemo de gaudio in luctum traditur.


De secunda lectione.

In secunda lectione docentur quod sicut Deus populum olim de servitio Pharaonis per mare Rubrum eripuit, ita eos de dominio diaboli per baptisma eripit. Ideo cantus sequitur, quia gaudium eis redditur.


De tertia lectione.

In tertia lectione sacramenta Christi et Ecclesiae imbuuntur, quia in baptismo per septiformem Spiritum et sordes abluuntur, et sanguinis peccata purgantur.


De quarta lectione.
[Col. 0670D]

In quarta lectione haereditas coelestis eis repromittitur, quae per canticum, Attende coelum (Deut. XXXII), roboratur. Sacerdos vero orat ut haec promissio firma fiat. Catechumeni autem prae gaudio cantant. Sicut cervus (Psal. XLI) resonant, et sacerdos postulat ut fontem vitae sitiant.


De cantico.

Cantica ideo cantantur, quia ipsi futuri sunt in baptismo de coetu centum quadraginta quatuor millium, qui cantant canticum novum, quod nemo potest dicere, nisi illi qui fontem vitae desiderant (Apoc. VII, XIV, XXI).



CAP. CVIII.---De duodecim lectionibus secundum Romanos.
[Col. 0671A]

Secundum Romanam auctoritatem hodie duodecim lectiones leguntur, quia baptizandi doctrina duodecim apostolorum instruuntur, quia nova gratia Spiritus Christi sunt illuminati, sicut cerei a novo igne et benedicto cereo accensi. Quae lectiones ad sacramenta Christi et Ecclesiae respiciunt, et mysteria hujus festi sancti evidenter pandunt.


Prima lectio.

Prima quippe, In principio (Gen. I), hominem ad imaginem Dei creatum dicit, quam amissam hodie in baptismo recipit, et requiem Dei post opera sex dierum narrat, quam Ecclesia post sex aetates sperat.


[Col. 0671B] Secunda lectio.

Secunda, Noe cum justus esset (Gen. VI; Eccli. XLIV), peccatores in diluvio periisse, et justos in arca salvatos narrat, peccata in baptismo perire, et animas salvari insinuat.


Tertia lectio.

Tertia, Tentavit Deus Abraham (Gen. XX), Isaac a patre oblatum, sed arietem pro eo mactatum indicat, Christum a Patre nobis datum, et corpus suum pro mundo immolatum denuntiat. Ideoque omnes gentes per eum benedictionem accipiant.


Quarta lectio.

Quarta, Factum est in vigilia matutina (Exod. XIV), Aegyptios mari Rubro submersos, Hebraeos liberatos dicit. Post peccatores in baptismo submergi, [Col. 0671C] filios Dei emergi innuit. Per sacerdotem namque Moysen, per baptismum mare Rubrum, per cereum columnam ignis, per catechumenos Aegyptios, per jam baptizatos Hebraeos significamus, unde et illorum voce mox canticum victoriae cantamus.


Quinta lectio.

Quinta, Haec est haereditas (Isai. LIV), baptismum pronuntiat, ubi Omnes sitientes, venite ad aquas (Isai. LV), clamat.


Sexta lectio.

Sexta, Audi, Israel (Baruch. III), Christi resurrectionem depromit, ubi dicit: Post haec in terris visus est, et cum hominibus conversatus est.


Septima lectio.

Septima, Facta est super me manus Domini (Ezech. [Col. 0671D] XXXVII), nostram resurrectionem insinuat, uhi ossa arida revixisse narrat.


Octava lectio.

Octava, Apprehendent septem mulieres (Isai. IV), Christi et Ecclesiae copulam et baptismum exprimit, ubi Dominum sordes filiarum Sion abluere dicit. Unde Ecclesia dilecto suo canticum cantat, quam ipse vineam Sorech fecerat.


Nona lectio.

Nona, Dixit Dominus ad Moysen (Exod. XII), Christum pro liberatione Ecclesiae occisum praedicat, ubi immolationem paschalis agni commemorat.


Decima lectio.

Decima, Factum est verbum Domini ad Jonam (Jon. [Col. 0672A] I), Christi passionis et triduanae sepulturae ac resurrectionis mentionem facit, quae Jonam in mare praecipitavit, et a ceto devoratum post triduum evomitum dicit.


Undecima lectio.

Undecima, Scripsit Moyses, legem Dei renatis proponit, et in cantico, Attende coelum (Sup. cap. 107, lect. 4), supernam vitam promittit.


Duodecima lectio.

Duodecima, Nabuchodonosor rex (Dan. III), baptisma exprimit, in quo Spiritus sanctus sic peccatum exstinguit, sicut angelus flammam fornacis exstinxit. Unde catechumeni cantant: Sicut cervus, (Psal. XLI) cum gaudio resonant, quia fontem vitae desiderant.



CAP. CIX.---Item alius ordo lectionum secundum Romanos.
[Col. 0672B]

Romani hodie viginti quatuor lectiones hac de causa legunt, duas translationes habent: unam septuaginta Interpretum, alteram Hieronymi. De veteri ergo hodie duodecim lectiones Graece, easdem de nova translatione Latine legunt, significantes quod duodecim prophetae in veteri testamento, duodecim apostoli in novo Ecclesiam fide et operatione instruunt.



CAP. CX.---De litaniis ante et post baptismum.

Litaniae ante baptismum cantantur, quia sancti pro baptizandis orare insinuantur. Post baptisma cantantur, quia sanctis baptizati juncti declarantur. Iris quippe erat in circuitu sedis et maris vitrei. Sedes [Col. 0672C] est Ecclesia, mare vitreum baptisma, Iris propitiatio vel intercessio sanctorum. Iris enim post diluvium hominibus datur, et propitiatio post baptisma renatis dabitur.



CAP. CXI.---De baptismo.

Baptismus dicitur tinctio: hoc Noe in diluvio, Moyses in mari Rubro praefiguravit. Hoc Joannes Baptista primus demonstravit, hoc ipse Dominus suo ingressu consecravit. Per orationem sacerdos Deum invocat, per tactum manus aquam a ligno per Moysen dulcoratam (Exod. XV; Judith. V; Eccli. XXXVIII), sed aquam baptismatis per lignum crucis purgatam demonstrat. Per insufflationem Spiritus sancti immissionem, immundi spiritus expulsionem, [Col. 0672D] denuntiat. Per cerei immersionem sancti Spiritus adventum, per chrismatis commistionem Christi et Ecclesiae conjunctionem demonstrat. Sicut in baptismo Domini, ita in nostro adest Trinitas, Pater, ubi dicitur, per Deum verum; Filius, ubi dicitur, per Jesum Christum; Spiritus sanctus, ubi dicitur virtus Spiritus tui. Vocis mutatio, et Spiritus sancti adventatio [f. advocatio], et vitiorum discessio. Tunc sacerdos catechumenos de abrenuntiatione et fide ut prius interrogat, quatenus oris confessio eis ad salutem fiat. Deinde in pectore et inter scapulas unguntur oleo sancto, ut ad fidem et operationem roborentur. Per pectus enim cordis fides, per scapulas onus operationis notatur, quia per haec duo homo salvatur. Deinde in nomine Trinitatis baptizantur, [Col. 0673A] ut imago Dei in eis renovetur. Deus enim in Trinitate, quod est Pater et Filius et Spiritus sanctus, consistit, et anima tribus viribus, memoria, intelligentia, et voluntate vivit, per hoc quod in modum crucis mergitur, cum Christo huic mundo crucifigitur. Quod sub undis tegitur, quasi sub terra sepelitur. Ter mergitur, quia anima tribus modis, scilicet cogitatione, locutione et opere moritur, et his tribus mortibus per fidem Trinitatis eripitur. Ter etiam ideo mergitur, quia omne peccatum tribus modis, scilicet suggestione, delectatione, consensu committitur. Ter quoque ideo mergitur, ut homo a naturalis, et a scriptae legis et Evangelii praevaricatione solvatur. Quod tertia vice de fonte extrahitur, quasi tertia die cum Christo resurgere cernitur. Quod in capite [Col. 0673B] cum chrismate linitur, per hoc Christo anima ei desponsata communicatur. Deinde mitra capiti ejus imponitur, veste alba induitur, quia in regnum et in sacerdotium assumitur. Per mitram corona regni, per albam, sacerdotalis dignitas exprimitur, quia videlicet Christi regis et sacerdotis membrum efficitur. Per albam quoque vestem innocentia designatur, quia hanc nunc per Christum in baptismo recipit, quam in primo parente amisit.



CAP. CXII.---De septem gradibus in baptismo.

Septem gradus sunt in baptismo, tres in descensu ob tres renuntiationes, tres in ascensu ob fidem quam profitemur Trinitatis. Septimus, qui regno Dei assignatur, et Filius ejus cohaeres ascribitur. Cerei neophytorum non prius illuminantur quam [Col. 0673C] agnus Dei in litania cantatur, ut sciant quod Agnus Dei illorum peccata tulit, et ipse eos sancto Spiritu illuminavit. Quamvis quidam mox de fonte elevatis lumen dare soleant, quatenus splendidis operibus lampadibus sponso venienti occurrant. Ad ultimum corpore Christi confirmantur, et sic Christo incorporantur. Ideo ad nonam baptismus agitur, quia hora nona Christus exspirasse commemoratur, cujus mortem baptisma imitatur. Ideo in die sepulturae Christi celebratur, quia ei credentes in baptismo consepeliuntur. Ideo semel agitur baptismus, quia Christus semel est mortuus.



CAP. CXIII.---De confirmatione.

In octava die baptizati mitras deponunt, et ab episcopo in fronte per chrisma signantur, et per hoc [Col. 0673D] per septiformem spiritum ad regnum Dei confirmantur. Unctio confirmationis est nuptialis vestis. Quam unctionem iterum per octo dies in albis servant, in octava die lavant. Quod quidam in tertia die agendum putant. Albas deponunt, quia in futura vita umbram exuunt, veram gloriam induunt.



CAP. CXIV.---De bina unctione.

Bis baptizati chrismate liniuntur; semel a presbytero in baptismo et in capite; secundo ab episcopo in confirmatione et in fronte. Hoc ideo, quia bis Spiritus sanctus datur Ecclesiae, semel in terra, secundo in coelo. Per presbyteri unctionem animae Christo desponsantur, per episcopi confirmationem regno Christi dotantur. Ideo autem cum oleo Christiani [Col. 0674A] signantur, quia per oleum Spiritus sanctus designatur. Oleum namque ardens illuminat, medicans, sanat, aquis infusum eas perspicuas reddit, et superenatat. Ita Spiritus sanctus flamma charitatis et splendore sapientiae animas illustrat, medicamine clementiae per veniam peccatorum vulnera sanat, admistione suae virtutis aquas baptismatis effugatis peccatorum tenebris clarificat. Hanc confirmationem fecerunt olim apostoli, per manus tantum impositionem; illorum posteri, eis tamen tradentibus, per chrismatis consecrationem.



CAP. CXV.---De patrinis.

Sacerdos omnes infantes de baptismo levat, et ideo omnium pater et debitor fideique jussor manet. Sed quia debitum jus singulis persolvere minime [Col. 0674B] praevalet, ideo eos patrinis commendat, ut ipsi eos fidem catholicam et orationem Dominicam instruant. Quae duo omnes patrini, imo Christiani scire debent, aut patria aut Latina lingua. Quia qui hoc ignorat, adhuc Christianus non esse convincitur, et ideo ad suscipiendum baptizatum nullo modo admittitur. Nullus nisi unus vel una ad levandum infantem ac cedat, iisque se fidejussorem illius sciat, ut ita eum, sicut suscepit, restituat. Quod si eum Christianitatem docere neglexerit, pro eo supplicium subibit. Qui infantem de baptismo suscepit, idem etiam ad confirmationem tenere poterit.



CAP. CXVI.---Quod tantum bis in anno canonice baptismus celebretur.

Bis in anno canonice baptizatur in Pascha et Pentecoste, [Col. 0674C] quia in Pascha Christus moritur, in cujus morte baptizatur. In Pentecoste Spiritus sanctus datur, per quem remissio peccatorum donatur. Ideo autem in Sabbato, quod requies dicitur, quia aeterna requies per baptismum tribuitur. Quia vero parvuli, si non regenerantur, a regno Dei alienantur, in necessitate aegritudinis, vel persecutionis, vel obsidionis, vel naufragii, omni tempore baptizantur, et si presbyter, vel quilibet de clero non adest, a fideli laico in nomine Trinitatis in simplici aqua baptizetur. Si supervixerit a sacerdote catechizetur, oleo ungatur, chrismetur, non denuo baptizetur, sed ab episcopo confirmetur. Sciendum est quod apostoli et eorum discipuli in fluviis, vel in stagnis, vel in fontibus baptizabant. Sed Clemens, docente Petro, [Col. 0674D] chrisma vel oleum addebat. Leo, Damasus, Ambrosius exorcismos et benedictiones adjiciebant.



CAP. CXVII.---De die Christi sepulturae.

Dies inter mortem Christi et resurrectionem medius significat requiem animarum ab omni labore post mortem, per quam transitur ad carnis resurrectionem.



CAP. CXVIII.---De officio missae.

Officium per Kyrie eleison, quod laetitiam signat, inchoatur, quia magna laetitia renatorum declaratur. Gloria in excelsis ideo cantatur, quia pax, in Christi nativitate ab angelis nuntiata, hodie baptizatis donatur. Ministri solemnes vestes gerunt, quia renati stolam primam jam balneati receperunt. In Epistola [Col. 0675A] eorum laetitia augetur, quae eos cum Christo in gloria futuros pollicetur. Quod prius Alleluia canitur, et tractus subsequitur, significat quod homo primitus in gaudiis fuit paradisi; deinde tristitiam hujus mundi subiit; ita baptizati nunc in baptismo laetitiam remissionis perceperunt, sed iterum tristitiam laboris subeunt. Ad Evangelium lumen non portatur, quia Christus lumen verum adhuc apud inferos abscondebatur. Incensum thymiamatis portatur, quia per hoc a mulieribus visitabatur. Ad Offertorium cantores silent, quia mulieres secundum mandatum Sabbato, siluerunt. Sanctus, sanctus, quod est angelorum cantus cantatur, quia angeli de ejus laude non tacuerunt, sed ejus resurrectionem mulieribus nuntiaverunt. Agnus Dei non cantatur, quia mulieres [Col. 0675B] perterritae tacuerunt, et in conclavi apostoli abscondit eum peccata tollere, et resurrectionem ejus non credebant. Vespera solito more non cantatur, sed Laudate Dominum, omnes gentes tantum, et Magnificat cum Alleluia jubilatur, quia illa dies nullo modo vespere terminatur, ubi sine fine Deus laudatur.



CAP. CXIX.---De magno mysterio, de prima die saeculi, et de die Palmarum.

Nota mysteria Dei ineffabilia. Quinto decimo Kalendas apostolis scribitur sol in Arietem, et primus dies saeculi. Aries est signum primum anni. Cum hunc sol intrat, tellus floribus, silvae frondibus vernant, quia hac die Deus mundum creaverat quae dies tunc Dominica exstiterat, hac eadem die et eisdem [Col. 0675C] Kalendis populus Dei in Aegypto agnum includebant, quem quarta decima luna immolaturus erat. Hac eadem die postmodum terram repromissionis intrabat. Hac eadem die et eisdem Kalendis et eadem luna, scilicet decima Dominus, verus Agnus, Hierusalem intrabat, ibique quasi inclusus usque ad immolationem sui manebat.



CAP. CXX.---De aequinoctio et sole et luna, et feria quarta.

Duodecimo Kalendas apostolis est aequinoctium, quia, illa die quae tunc feria quarta fuerat, Deus solem et lunam et stellas fecerat. Hac eadem die eisdemque Kalendis populus in Ramasse civitatem Aegypti convenerat, et de immolatione agni tractabat. Hac enim die hisque Kalendis Judaei in [Col. 0675D] Hierusalem convenerant, et de nece Christi, veri Agni, tractabant, et per illorum consilium aeternus sol pro luna Ecclesia et stellis, id est sanctis occubuerat.



CAP. CXXI.---De undecimo Kalendas Aprilis, et feria quinta.

Undecimo Kalendas Aprilis Deus pisces et volucres de mari produxit, quae tunc feria quinta fuit. Hac eadem die eisdemque Kalendis, videlicet decima quarta luna, populus agnum in Aegypto immolavit, per quem de Aegypto quasi de fluctibus maris transivit. Hac ipsa die, ipsisque Kalendis ipsaque luna [Col. 0676A] Dominus corpus suum tradidit, per quod fideles de gurgite mortis eduxit.



CAP. CXXII.---De decimo Kalendas Aprilis, et de feria sexta.

Decimo Kalendas Aprilis Deus hominem condidit, quae tunc feria sexta exstitit. Hac eadem die, eisdemque Kalendis populus Dei primum Pascha habuit, ipseque de Aegypto exiit. Hac ipsa die, ipsisque Kalendis, ipsaque decima quinta luna, ut Theophilus scribit [(127) 1Kb] , Christus sua passione hominem de morte redemit, ipsaque die Pascha Judaeorum fuit, Sabbato Deus ab operibus mundi requievit; hac eadem die Christus in sepulcro quievit.



CAP. CXXIII.---De octavo Kalendas Aprilis, et de die Dominica.

[Col. 0676B] Octava Kalendas Aprilis, ut Augustinus scribit, Deus hunc visibilem mundum creavit, ut scribitur: Hic est liber generationis coeli et terrae in die, quando creavit Deus coelum, et terram et omne virgultum. Hac eadem die, quae tunc Dominica exstitit, populus mare Rubrum transivit; hac ipsa die, ipsis Kalendis Virgo Christum concepit, qui hac eadem die populum suum de inferno eripuit, et hac ipsa die victor a morte resurrexit, hac eadem die, et eisdem Kalendis erit Ecclesia resurrectura, et gaudium Domini sponsi sui intratura. Dionysius abbas, et quidam alii affirmant Christum octava Kalendas Aprilis passum, et sexto Kalendas Aprilis a mortuis rediisse. Sed aliter videtur lex sonare, et Evangelium, quae memorant eum decima quinta luna, quae tunc decima [Col. 0676C] Kalendas Aprilis exstitit, pro nobis immolatum. In hac septimana cappis et aliis solemnibus vestibus vestimur, quia in futura resurrectione omni gloria induemur, cum corpora vestimento salutis, et animae indumento justitiae induuntur. Hoc etiam baptizati innuunt, quia in baptismate albas vestes induunt. Ideo enim albas portamus, quia angelos in albis resurrectionem annuntiasse signamus.



CAP. CXXIV.---De Pascha.

Phase Hebraice, pascha Graece, transitus dicitur Latine, eo quod illa nocte angelus percutiens Aegyptum transivit (Exod. XIV), et populus Dei illa die de Aegypto transiit, et die tertia mare Rubrum transiit, ac populus fidelis de inferni claustris illa nocte ad gaudia paradisi transivit, et exercitus baptizandorum [Col. 0676D] de infidelitate ad lucem fidei transit. Hoc ideo in primo mense novi anni celebramus, quia in hoc mense in Christo innovati sumus, et in hoc mense, scilicet apostoli [fort. Aprili], qui est primus apud Hebraeos, totius Christianae religionis exordium sumpsisse scimus. Sunt autem duo anni, communis, et embolismalis. Communis qui habet duodecim lunationes; embolismalis, qui habet tredecim. Per hos duos annos ideo Pascha distinguitur, quia per duas vitas, scilicet contemplativam et activam ad futurum festum transitur. Post duodecim itaque lunationes ideo Pascha celebratur, quia contemplativi per decem [Col. 0677A] praecepta legis et duo praecepta charitatis ad futuram resurrectionem pertingunt. Post tredecim lunationes ideo agitur, quia activi per impletionem Decalogi et operationem Trinitatis fidei ad idem festum perveniunt. Ideo autem in primo mense celebratur, quia in Christo, qui est principium, totum consummatur; ideo post aequinoctium cum lux dierum prolongatur, quia populus in hoc festo Ecclesia coeli alta petere coepit. Ideo in tertia hebdomada novae lunae celebratur, quia in tertio tempore Christus nostrum Pascha immolatur. Ideo non in alia, nisi in Dominica, quia sicut Dominica omnes dies septimanae praecellit, ita haec festivitas omnes festivitates praecellit. Unde et Solemnitas solemnitatum dicitur, et ideo per omnes Dominicas reciprocatur.



CAP. CXXV.---De umbra Paschae.
[Col. 0677B]

Quod Passio Domini vel Resurrectio non in Kalendaria die agitur, haec causa est, quod per Christi passionem Ecclesiae passio sub Antichristo futura, ac per resurrectionem ejus futuram nostra resurrectio nobis in memoriam revocatur. Et ideo sicut Pascha Judaeorum in figura nostri, ita nostrum in significatione futuri celebratur. Ideo Alleluia, quod laetitiam significat, in hoc festo cantatur, quia in hac solemnitate aeterna laetitia, Christiano populo reddita, rememoratur.



CAP. CXXVI.---De processione in die Paschae.

Processio, quae in Paschali die agitur, illam processionem exprimit, qua Rex gloriae cum exercitu redemptorum de inferis ad coelestia processit. In [Col. 0677C] missa concentus angelorum repraesentatur, cum eis genus humanum associatur. Vesperae per Kyrie eleison inchoantur, quia illa festivitas sine vespere celebratur.



CAP. CXXVII.---De tribus psalmis in Matutinis per hebdomadam Paschalem.

Ad nocturnale officium tres psalmi psalluntur, quia tria tempora hujus mundi Christi resurrectione insigniuntur. Tres antiphonae cantantur, quia patriarchae ante legem, prophetae sub lege, apostoli sub gratia Christi resurrectione glorificantur. Tres lectiones leguntur, quia Christi resurrectio a lege, a psalmis et prophetis pronuntiatur. Tria Responsoria canuntur, quia tres ordines Ecclesiae, scilicet conjugati, continentes, doctores per Christi resurrectionem salvabuntur. [Col. 0677D] Singulis Responsoriis Gloria Patri subjungitur, quia in omnibus Trinitas collaudatur. Per Te Deum laudamus exprimitur hora qua resurrexit Dominus. Psalmi, qui ad matutinales Laudes canuntur, proprie tempus Dominicae resurrectionis exprimunt, sicut superius expositum est. Nocturna autem Beatus vir ideo per totam septimanam partitur, quia haec hebdomada pro una die computatur. Unde quotidie ad Primam psalmus Confitemini Domino repetitur, propter Versum, Haec est dies, quam fecit Dominus.



CAP. CXXVIII.---Nota quare non cantetur, »Quicunque« per hanc hebdomadam.

Quicunque vult ideo non cantatur, quia in futura [Col. 0678A] vita, quam haec hebdomada designat, totum jure habetur quod nunc creditur, et speratur. Ad omnes horas Graduale: Haec dies et Alleluia frequentatur, quia in illa vita cuncti jugiter gratulantur. Versum Deus, in adjutorium non adeo frequentamus, quia in illa vita non, ut hic, adjutorio indigemus.



CAP. CXXIX.---De Vesperis.

Tres psalmi ad Vesperas cum Haec dies et Alleluia cantantur, quia per fidem Trinitatis ad aeternam laetitiam pervenitur. Qui tres psalmi etiam resurrectioni Christi congruunt, quae tertia die contigit, in illo loco; Tecum principium in die virtutis tuae (Psal. CIX); et ibi: Redemptionem misit Dominus populo suo (Psal. CX); et ibi: Exortum in tenebris lumen rectis [Col. 0678B] (Psal. CXI). Duo ad fontem canuntur quia per geminam dilectionem ad fontem vitae pertingitur. Qui psalmi etiam baptizatis et baptismati conveniunt, Baptizatis ut ibi: Laudate, pueri (Psal. CXII); Baptismati ut ibi: Quid est tibi, mare, quod fugisti, et tu, Jordanis, quia conversus es retrorsum? (Psal. CXIII.) Quod cum processione ad fontem imus, populum Dei per mare Rubrum, vel per Jordanem ordinatim transisse significamus. Iidem psalmi ideo quotidie repetuntur, quia haec hebdomada pro una die computatur.



CAP. CXXX.---De prima hebdomada saeculi.

Haec enim septimana illam hebdomadam ducit nobis in memoriam, qua Deus ineffabiliter creavit hujus mundi materiam, et quia in hac omnes [Col. 0678C] filii Dei noviter creati, magna voce jubilaverunt, ideo noviter renati in hac Alleluia gratulando concinunt.



CAP. CXXXI.---De baptizatis.

De neophytis octo officia cantantur, quia per baptisma ad octo beatitudines praeparantur, quae in octava hujus vitae dantur.



CAP. CXXXII.---De Sabbato.

In primo Sabbato duas Laudes, scilicet Alleluia, Confitemini, et Tractum Laudate decantat. In octavo vero, quod est aliud Sabbatum, Alleluia scilicet, Laudate, pueri, et Haec est dies jubilabunt. In priori Sabbato cantatur unum Alleluia, quia prima vita non sempiterna. Ideo Tractus sequitur, quia adhuc hic [Col. 0678D] peregrinatur. Ideo baptizati Alleluia concinunt, quia stolam suam in sanguine Agni laverunt. Ideo cantant Tractum laudationis, quia eis cantabiles sunt Domini justificationes in loco peregrinationis (Psal. CXVIII).



CAP. CXXXIII.---De mediis sex diebus.

Mediis sex diebus Graduale et Alleluia cantatur, quia in hoc tempore quod inter baptismum et ultimam resurrectionem in activa et contemplativa vita sex aetatibus hominis laboratur. Sed quia hic labor in gaudium convertitur, ideo Graduale Alleluia sequitur, quia hic psalmus de aeterna laetitia canitur. In alio Sabbato, quod est prioris octava duo Alleluia canuntur, quia in futura vita binas stolas habebunt, quando corpore et anima in aeternum [Col. 0679A] gaudebunt. Sequens septimana vocatur In Albis, quia olim confirmati solebant candidis vestibus, scilicet in baptismo acceptis, uti his diebus.



CAP. CXXXIV.---De magno mysterio diei Palmarum, et totius hebdomadae.

Haec cuncta, quae in capite Christo praecesserunt, in corpore quoque ejus, scilicet Ecclesia, futura erunt. Dies utique Palmarum, quando Dominus ad Hierosolymam venit, et ei turba cum palmis occurrit, est illud tempus cujus ultimus Romanorum imperator Hierosolymam ibit, regnum Deo et Patri dabit, ut Sibylla scribit. Tres dies ante Pascha sunt tres anni quibus Antichristus regnabit. Per omnia regna his diebus poenitentes ab episcopis in ecclesiam introducuntur. [Col. 0679B] Chrisma conficitur, per quod Christiani consignantur, et tunc Judaei regno Dei assignantur. Pedes, qui sunt ultima membra, lavantur, et ultimo tempore maxima perfectio in Ecclesia concitatur, lumina conteguntur, et tunc omnia signa ab ecclesia tolluntur. Campanae non sonant, et doctores tunc non praedicant. Tabula percutitur, et magnus terror fidelibus incutitur. Lectiones lamentantur, quia tunc omne gaudium Ecclesiae in luctum convertitur, altaria denudantur, et tunc omnia sancta proculcantur. Altus ligni sonitus, qui fit ad Benedictus, est maximus terror, qui invadet adversarios, quando interficietur Antichristus. His diebus novus ignis benedicitur, et illo tempore ignis Spiritus sancti in ecclesia reaccenditur, catechumeni baptizantur, [Col. 0679C] et tunc post interfectionem Antichristi maxima multitudo baptizabitur. Cereus reaccensus, est Christi adventus. Deinde agitur Christi resurrectio, quia tunc sequitur Ecclesiae resurrectio. Hoc tempus Pascha, quod est transitus, jure appellatur, quia tunc Ecclesia de peregrinatione ad patriam transire praedicatur, et Christus de judicio transibit, et suis ministrabit. Hoc ideo in plenilunio agitur, quia eadem die fit resurrectio, cum Ecclesiae numerus, quam luna, significat, completur. Paschalis septimanae officia repraesentant nobis ultimi festi gaudia.



CAP. CXXXV.---De officio diei Resurrectionis.

Dominica namque die resurgens Ecclesia dicit sponso suo gratulabunda: Resurrexi et adhuc tecum [Col. 0679D] sum (Psal. CXXXVIII, 18). Deinde omnis electorum turba clamet: Haec dies quam fecit Dominus, exsultemus et laetemur (Psal. CXVII, 24). Per Alleluia laudes Paschali victimae jubilant, quia tunc verum Pascha celebrant. Offertorium Terra tremuit (Psal. LXXV, 9), terrorem judicii in reprobos exprimit. In officio secundi diei blanditur Spiritus sancti electis, dicens: Introduxit nos Dominus. Similiter in alio officio: Aqua sapientiae potavit eos. In quarto officio eadem verba cantantur, quae in judicio pronuntiantur. Venite, benedicti Patris (Matth. XXV, 34). Deinde laus illorum subjungitur. Victricem manum tuam laudaverunt pariter (Sap. X, 20), quia sicut illi post transitum maris Rubri Deum laudaverunt, ita isti post [Col. 0680A] transitum ignei fluvii Deum in saeculum saeculi laudabunt. Sextum officium indicat illorum evasionem, et inimicorum damnationem, quia sicut illos mare operuit, ita istos infernus devoravit. Septimum officium illorum gaudium denuntiat, in quo sic exsultant: Eduxit Dominus populum suum in exsultatione, et electos suos in laetitia (Psal. CIV, 43). Per Graduale, quod sex diebus canitur, sanctorum opus in coelis exprimitur, per senarium quippe operatio intelligitur. Illorum autem opus est exsultare, et Deum laudare. Unde et Graduale, Haec dies, laetitiam sonat, quia aeternam laetitiam repraesentat. Hac die et deinceps vero Alleluia cantantur, quia tunc in corpore et anima in aeternum gratulantur. Duo enim Alleluia sunt angelorum et hominum gaudia. Quod [Col. 0680B] in priori Sabbato unum tantum Alleluia cantatur, designat quod anima a corpore soluta cum sanctis sola laetatur. Quod per septimanam adhuc Graduale cantatur, significat quod anima pro corpore quodammodo sollicitatur. Scilicet quia illa sollicitudo timore vacat, ideo Graduale laetitiam sonat. In sequenti Sabbato Graduale deponitur, et duo Alleluia canuntur, quia in ultima resurrectione corpora et animae in gaudio conjunguntur.



CAP. CXXXVI.---De Quinquagesima Paschae.

Tempus inter Pascha et Pentecosten Quinquagesima nominatur, quia a Sabbato, quo duo Alleluia inchoantur, usque ad secundum Sabbatum Pentecostes quinquaginta dies computantur, quibus Alleluia [Col. 0680C] in cantu frequentatur. Hoc illam vitam repraesentat, quae post resurrectionem futura speratur, quando per omnes vicos Hierusalem ab universis Alleluia frequentatur. Ideo autem Alleluia, quod est Hebraeum nunc cantatur, quia in illa lingua primitus erat concordia omnium gentium, et in illa vita erit concordia omnium mentium, nulla dissonantia linguarum. Hoc per quinquagesimum annum designabatur, qui Jubilaeus, id est jubilatione plenus, dicebatur. Hunc Judaei in laetitia ducebant, et ab omni opere vacabant. Ad hunc septies septem anni computabantur, et in istis diebus septies septem dies numerantur, et per hoc plenum gaudium corporis et animae declaratur, quia corpus quatuor elementis, anima tribus viribus constat, quae tunc [Col. 0680D] in visione Trinitatis perenniter exsultat. In hoc tempore non genua flectimus, sed stantes oramus, quia tunc in aeternum in gaudio cum Christo stabimus.



CAP. CXXXVII.---De Pascha annotino.

Pascha annotinum dicitur, quasi Pascha anniversarium. Olim namque qui in priori Pascha erant baptizati, in sequenti anno diem regenerationis suae solemnizabant.



CAP. CXXXVIII.---De Litania majore.

Litania dicitur rogatio vel supplicatio. Major autem Litania inde dicitur, quod ab apostolico instituto legitur. Haec enim Romanorum dicitur, quia a Romanis observatur. Hanc Gregorius pro pestilentia [Col. 0681A] instituit, quae tunc populum crudeliter vastavit. Hoc apud Romanos septeno ordine agitur. In primo clerici, in secundo monachi, in tertio moniales, in quarto pueri, in quinto laici, in sexto viduae, in septimo conjugatae. Hanc Ecclesia ideo annuatim celebrat ut Deus a populo et ab animalibus pestilentiam avertat.



CAP. CXXXIX.---De triduana Litania ante Ascensionem Domini.

Triduanas Litanias Claudianus Mamertus, Viennensis episcopus, instituit pro clade quae tunc populum consumpsit. Nam crebro motu terrae et tempestate subruebantur, et vario bestiarum incursu desolabantur. Hoc jejunium rememorat nobis triduanum Ninivitarum jejunium (Jonas III). Hoc Ecclesia [Col. 0681B] ideo ante Ascensionem Domini celebrat, ut sicut Deus Ninivitas a periculo mortis liberabat, ita nos a clade et a bellis et ab hostibus eripiat, fructus terrae, et aquarum, et animalium nobis custodiat, et nos coelum conscendere tribuat. Hoc in Evangelio (Luc. XI) notatur, ubi tria, scilicet panis, piscis et ovum ponuntur. Per panem fructus terrae, qui tunc vel in herba, vel in spica est; per piscem fructus aquarum, per ovum fetus animalium notatur.



CAP. CXL.---De festo apostolorum Philippi et Jacobi.

In Kalendis Maii scribitur festum Philippi et Jacobi et omnium apostolorum. Olim namque infra Pascha de nullo singulariter, sed communiter de omnibus officium agebatur, quia in coelesti patria quam illud tempus significat gaudium omnium est [Col. 0681C] gaudium singulorum, et singulorum est omnium. Porro hunc Jacobum, cognomento Justum, apostoli constituerunt in loco Christi super multitudinem credentium. Et ipse exstitit episcopus, et pater Hierosolymis triginta annis, hic incepit vitam monachorum, imo communem vitam religiosorum, ut nihil proprium haberent, sed communiter omnia possiderent.



CAP. CXLI.---Quare ante Christi Resurrectionem lex et prophetae legantur, et post Resurrectionem apostolorum scripta.

Ante Christi Resurrectionem lex et prophetae leguntur, post Resurrectionem scripta apostolorum recitantur, quia lex et prophetae Christi passionem et [Col. 0681D] resurrectionem praedixerunt, apostoli vero jam factam nuntiaverunt.



CAP. CXLII.---Apocalypsis per tres hebdomadas legitur.

Per tres septimanas infra Pascha Apocalypsis legitur, in qua visio Christi et angelorum collocutio memoratur, quia in illa vita, quam Paschale tempus designat animae de visione Trinitatis et angelorum consortio gratulantur. Unde et Responsoria in historia, Dignus es, Domine (Apoc. V, 9), plena gaudio cantantur.



CAP. CXLIII.---De canonicis apostolorum Epistolis per duas hebdomadas.

Deinde per duas septimanas Epistolae apostolorum leguntur, et Responsorium, Si oblitus (Psal. CXXXVI [Col. 0682A] 5), de scriptis prophetarum, scilicet de psalmis legitur, quia per prophetas et apostolos concorditer aeterna vita annuntiatur, in qua post resurrectionem anima et corpus simul in aeternum gloriantur. Responsorium: Dignus es, Domine, significat introitum apostolorum ad Ecclesiam, quae ex Judaeis collecta est ad fidem Novi Testamenti. Responsorium, Ego sicut vitis fructificavi (Eccli. XXIV, 23), est pars Judaicae plebis ad unitatem fidei conversa. In primis Responsoriis narratur adunatio ad unam fidem auditorum ac propositorum. In sequentibus monstratur Ecclesiae, quae nunc collecta est, mysterium sponsi et sponsae, de quibus ipsa procreata: ipsa sponsa est Jerusalem. Unde Responsorium: Vidi Jerusalem descendentem (Apoc. XXI, 2). In caeteris [Col. 0682B] narratur pulchritudo structurae Jerusalem, ut est Responsorium, Haec est Jerusalem, et: Plateae tuae, Jerusalem, quae omnia oportet intelligi mystice de spiritualibus aedificiis et coelesti Jerusalem.



CAP. CXLIV.---De officio missae.

Juxta tenorem officiorum, quae continent in se personam primitivae Ecclesiae, ut est Quasi modo geniti (Petr. II, 2), et Misericordia Domini (Psal. XXXII, 5), et Jubilate (Psal. XCIX, 2), haec Responsoria per tres hebdomadas decantari. Responsorium, Si oblitus fuero est de psalmo Super flumina Babylonis (Psal. CXXXVI), significat gentilem populum qui olim habitavit in Babylone, id est in confusione hujus mundi, et desiderat revocari per praedicationem et doctrinam ad Jerusalem, id est ad Ecclesiam. [Col. 0682C] Reliqua omnia Responsoria de liberatione de Babylone infidelitatis, et perventione in Jerusalem, et de laude exhibita in Jerusalem, ut est Responsorium, Deus canticum novum (Psal. CXLIII, 9), et: Dicant nunc (Psal. CVI, 2), et: In Ecclesiis benedicite (Psal. LXVII, 27), haec Responsoria sumpta sunt de Psalterio, quod est decem chordarum, in quibus est dilectio proximi propter Deum. Ex Responsoriis Psalterii insinuat proles se diligere Sponsum matris suae, et matrem suam liquido respondere civitati Jerusalem, qui in coelo habitat. Tria officia, Cantate Deo (Psal. V), et Vocem jucunditatis (Psal. LXV, 8), et Exaudi, Domine (Psal. CXXXIX, 7), recolunt eadem tempora, quae et Responsorium. Unde [Col. 0682D] non delinquunt, qui per tres hebdomadas usque ad Pentecosten ea cantant. Responsoria de Ascensione Domini, nunc sponsam consolantur ex persona Sponsi, ut est Responsorium; Non turbetur (Joan. XIV, 1); et: Tempus est (Joan. XVI, 7), nunc ipsa loquitur ad sponsum, ut est illud Responsorium, Exaltate Deo (Psal. LXXXII, 2), nunc optat recipi ad eum super sidera. In Pentecosten cantant Romani novem Lectiones, ut in aliis Dominicis. Nos vero propter baptismalia in tribus personis baptizati tribus psalmis laudamus Trinitatem usque ad octavam. Responsoria sonant Spiritum sanctum paracletum, id est consolatorem, a Sponso promissum, advenisse sponsae, et dona ei per ipsum allata, id est fidem, opera, miracula, et caetera charismata.



CAP. CXLV.---De Ascensione Domini.
[Col. 0683A]

Ascensionem Domini ideo non in Kalendaria die celebramus, quia per hanc Ecclesiae de hoc mundo ad coelestem patriam exaltationem commemoramus. Per processionem, quam in Ascensione Domini agimus, Dominum cum discipulis de Jerusalem in montem Oliveti, processisse exprimimus.



CAP. CXLVI.---De Vigilia Pentecostes.

In Vigilia Pentecostes leguntur quatuor Lectiones, propter quatuor causas, quas in Vigilia Paschae diximus. In illa Vigilia legebatur: In principio creavit Deus coelum et terram (Gen. I, 1). In ista legitur: Tentavit Deus Abraham (Gen. XXII, 1). Hae duae Lectiones reducunt nobis in memoriam duos patres, [Col. 0683B] unum carnalem, et alium spiritualem. Ab Adam sumpsimus omnis carnalis generationis initium, ab Abraham vero spiritualis generationis exordium. Ille inobediendo nos omnes perdidit, iste Deo obediendo audivit: In semine tuo benedicentur omnes gentes (Gen. XXII, 18). Illam Lectionem Canticum non sequitur, quia per Adam omnes ad luctum nascimur; istam Canticum sequitur, quia cuncti per fidem Abrahae in Christo ad gaudium renascimur. Unde et Oratio consonat: Deus, qui in Abrahae obedientia. Lectio Tentavit Deus (Gen. XXII) historiam sonat. Alia, Scripsit Moyses canticum (Deut. XXXII), novam legem declarat, quam Spiritus sanctus in cordibus fidelium in die poenitentiae scripserat, sicut Moyses illam legem in die poenitentiae perceperat. [Col. 0683C] Unde allegoricum canticum sequitur, in quo nobis laetitia aeterna promittitur. Tertia Lectio, septem dona Spiritus sancti pronuntiat propter septem mulieres, quas unum virum, id est Christum, apprehendere clamat (Isa. IV, 1), per hanc tropologia notatur, quia per septem dona Spiritus sancti mores fidelibus dantur. Hanc Canticum sequitur, quia bonos mores gaudia sequuntur. Quarta Lectio: Audi, Israel (Baruch. III, 9), anagogen sonat, ubi dicitur: Disce, ubi sit sapientia, ubi virtus, ubi prudentia, ubi lumen, et pax (Isai. XIV). Quam Canticum sequitur, quia in illa vita canticum laetitiae sine fine cantabitur. Tituli ideo non pronuntiantur, quia auctores Scripturae a cathecumenis adhuc [Col. 0683D] ignorantur. Aliqui in hac Vigilia tres Lectiones legunt, et quatuor Cantica cantant, quia fidem Trinitatis, lex, psalmodia et prophetia instruunt, et quatuor Evangelia ad laetitiam aeternae vitae deducunt. Romani legunt novem Lectiones in Pentecoste, ut in aliis Dominicis. In hac die baptisma, vel in omnibus summis festivitatibus ad vesperam, Laudate, cantatur, hoc ideo fit, quod in his psalmis magis laudes Dei sonare probantu



CAP. CXLVII.---De Pentecoste.

Pentecosten idcirco antiquus populus celebrabat, quia in illa die legem per Moysen acceperat. Hanc festivitatem ideo Ecclesia celebrat, quia hac die novam legem per Spiritum sanctum accepit. Pentecoste autem Graece dicitur quinquagesimus dies [Col. 0684A] quia a die resurrectionis usque in hanc diem quinquaginta dies computantur. Hebraeus populus a die immolationis agni Pentecosten numerabat, Ecclesia autem a Dominica Resurrectionis computat, qua die concordiam linguarum per Spiritum sanctum acceperat. Septem hebdomadae a Pascha usque ad hoc festum numerantur, quia in hoc festo septem dona Spiritus sancti dantur. Hoc septimus annus olim praefigurabat, quem lex annum remissionum appellabat (Deut. XV, 1), quem populus cum laetitia ducebat; a servili opere vacabat. Hebraeos ob indigentiam venditos a servitio laxabat. Ita expletis septem millibus annorum fidelis populus per septiformem Spiritum plenam remissionem consequetur, a servitute eruetur, et libertate induetur. Unde et per [Col. 0684B] septem dies hoc festum celebratur, quia per septem dona Spiritus sancti plena gaudia animabus et corporibus in futura vita tribuuntur. Ideo et septem ultimi psalmi per Alleluia intitulantur, per quos sempiterna gaudia per gratiam septiformis Spiritus danda praedicantur. Hoc festum ideo non in Kalendaria die, sed in quinquagesima post resurrectionem Christi, et in Dominica celebramus, quia per illud illam requiem, qua in Spiritu sancto requiescemus, in perenni gaudio commemoramus. Nota: aliud est Pentecoste, aliud Quinquagesima. Pentecoste a die resurrectionis Christi usque ad Adventum Spiritus sancti; Quinquagesima incipit a Sabbato, quo duo Alleluia cantantur, et finitur in Dominica Benedicta, sed utrumque corporis et animae [Col. 0684C] laetitia exprimit.



CAP. CXLVIII.---De Paschali quinquagesima.

Paschale tempus per quinquaginta dies extenditur, quia, sicut in quinquagesimo anno vel in jubilaeo populo Dei reddita est libertas, et amissa haereditas, ita nobis in futuro per Jesum in Spiritu sancto redditur amissa libertas, et paradisi haereditas. Quinquies enim decem sunt quinquaginta, hoc est pro labore quinque sensuum denarius, his in futuro dabitur, qui hic in vinea Domini in Quadragesima, hoc est in hac vita decem praeceptis laboraverunt. Sunt enim septem hebdomadae, et una dies. Septies autem septem cum una die sunt quinquaginta, hoc est qui in septem diebus hujus vitae [Col. 0684D] per septem dona Spiritus sancti quinque sensibus suis decem praecepta impleverit, in futuro illum in praemio recipiet, in quo solo, et qui solus est gaudium omnium.



CAP. CXLIX.---De septem diebus Pentecostes.

Per septem dies Pentecoste colitur propter septem dona Spiritus sancti, in quibus et jejunium celebratur, quia mox ut Spiritum sanctum acceperunt, confestim ab illecebris hujus mundi se fideles abstinuerunt.



CAP. CL.---De jejunio Quatuor Temporum.

De jejunio Quatuor Temporum de lege est acceptum. Ideo autem quatuor temporibus observatur, quia quatuor tempora anni, scilicet ver, aestas, autumnus, hiems numerantur. Ideo autem in unoquoque [Col. 0685A] tres dies, qui conjuncti duodecim fiunt, quia duodecim menses in uno anno sunt. Ut ergo homo, qui ex quatuor elementis constat, Deo reconcilietur, qui in tribus personis colitur, ideo quatuor temporibus ternos dies abstinere praecipitur.



CAP. CLI.---De Quadragesima.

Quadragesimam ideo jejunamus, quia decimam Creatori nostro de diebus nostris reddimus. Sed quia hoc cum corpore agimus, ideo pro satisfactione duodecim dies pro duodecim mensibus abstinentia nos affligimus, quos dies ideo quatuor temporibus ternis diebus jejunamus, quia eadem Quatuor Tempora ternis mensibus ascribimus. Quatuor quoque temporibus qualitates elementorum, scilicet calidum, frigidum, siccum, humidum inesse scimus, ex [Col. 0685B] quibus delectamenta mundi contrahimus. Et ut hoc superemus quatuor temporibus Deo sacrificium afflictionis exhibemus. Est et alia causa: In vere semina mittimus, in aestate semina metimus, in autumno vinum et oleum colligimus, itemque semina spargimus, in hieme hortis et aedificiis insistimus. Et ut haec nostris conserventur usibus, idcirco iisdem temporibus nos Deo jejuniis subdimus. Haec Quatuor Tempora Christi et sancti Joannis Baptistae conceptione et nativitate insigniuntur, quia Christus in vere, et Joannes in autumno conceptus, Christus in hieme, Joannes in aestate natus scribitur. Ubi autem nos tres dies observamus, ibi religiosos Quadragesimam agere non ignoramus. Sicut enim tota Ecclesia in vere ante Pascha Quadragesimam jejunat, [Col. 0685C] ita pleraque multitudo in aestate ante festum sancti Joannis Baptistae, similiter in autumno ante memoriam sancti Michaelis, itemque in hieme ante Nativitatem Domini Quadragesimam observat.



CAP. CLII.---De feria quarta.

Feria quarta duae Lectiones leguntur, quia haec jejunia a Veteri et a Novo Testamento instituuntur. Antiquus namque populus in vere Pascha celebrabat, et tunc se affligens azyma edebat, in aestate Pentecosten solemnizabat, tuncque se affligendo primitias offerebat, in autumno Scenopegia, id est tabernaculorum festa agebat; in hieme Encaenia, id est templi dedicationem recolebat; et in utroque festo se jejuniis affligebat. Ideo enim duae Lectiones [Col. 0685D] feria quarta leguntur, quia quarta aetate mundi lex et prophetia servanda traduntur, et ordinandi utraque lege instructi esse praecipiuntur. Semel flectamus genua ad priorem Collectam sine salutatione prolatam dicimus, quia in una Christiana religione unum Deum colimus.



CAP. CLIII.---De feria sexta.

Feria sexta una Lectio recitatur, quia in sexta aetate mundi lex et prophetia in uno Evangelio recapitulantur, ad quam Flectamus genua dicitur, quia Christus legislator adoratur.



CAP. CLIV.---De Sabbato in duodecim Lectionibus.

Sabbatum duodecim Lectionibus intitulatur, non propter duodecim Lectiones, scilicet propter duodecim lectores, quia olim Romae sex Lectiones quae [Col. 0686A] Latine, eaedem et Graece legebantur, et duae causae exprimebantur. Una quia Graeci aderant, qui Latinam linguam nesciebant, et Latini affuerant, qui Graecam ignorabant. Altera quod per doctrinam duodecim apostolorum uterque populus in fide concordatur. Quatuor Lectionibus, quatuor ordines Deum benedicentium exprimuntur, qui per Spiritum sanctum describuntur: Domus Israel, benedicite Domino; domus Aaron, benedicite Domino; domus Levi, benedicite Domino; qui timetis Dominum, benedicite Domino (Psal. CXXXIV, 19, 20). Per domum Israel populi, per domum Aaron praelati, per domum Levi ministri, per timentes Dominum quoque religiosi accipiuntur, sic et ministri altaris in acolythos, in subdiaconos, in diaconos, in presbyteros [Col. 0686B] distribuuntur. Quasi quatuor virtutibus prudentia, fortitudine, justitia, et temperantia pollent, Dominum cum supradictis Patrum ordinibus benedicere valent. Quinquies Flectamus genua dicitur, quia pro his quatuor ordinibus et pro populo oratur. Quatuor Lectiones et tempori et ordinandis congruunt; Gradualia vero Lectionibus conveniunt. Quinta Lectio ideo legitur, quia sicut pueri illi in fornace ignis, ita ordinandi in camino tribulationis probantur. Unde et illorum voce benedictiones cantantur, quia post probationem coronantur. Ad hanc Lectionem Flectamus genua non dicimus, quia statuam Nabuchodonosor non cum infidelibus, sed Dominum cum pueris nos adorare innuimus. Tractus, Laudate Dominum (Psal. CXXXIV, 3), laudem [Col. 0686C] regis exprimit, quam Domino post liberationem puerorum solvit.



CAP. CLV.---Quare in Quatuor Temporibus ordines fiant.

Ministri Ecclesiae ideo in Quatuor Temporibus ordinantur, quatenus sub quatuor Evangeliis Christo et Ecclesiae servire admoneantur. In Quadragesima idcirco ordinantur, ut vitiis marceant; in vere ideo, ut virtutibus floreant; in septimana Spiritus sancti, et in aestate ideo ut sint spiritu ferventes, Domino servientes (Rom. XII, 11); in Autumno et in festo tabernaculorum, ideo ut fructus bonorum operum colligant, et ipsi tabernaculum Dei fiant; in hieme et ante Nativitatem, ideo ut mundo moriantur, et [Col. 0686D] cum Christo in virtutibus renascantur. Ideo in Sabbato ordines fiunt, quia Deus Sabbatum sanctificavit, in quo et requievit, et ipsi debent esse sancti et vacare servitio Dei. Sabbatum quoque est septimus dies, et ipsi per septiformem Spiritum septem gradibus distribuuntur.



CAP. CLVI.---De Dominica post octavam Pentecostis.

Dominica, quae sequitur, ideo ab officio vacat, quia olim Romani ordinationes in Dominica faciebant, sed in vespera Sabbati incipiebant. Et ideo in Quadragesima Oratio super populum non dicebatur, ad quam non capita, sed genua flectebant, quod in Dominica minime licebat. Sacerdotes namque jure in Dominica ordinantur, per quos Dominica sacramenta consecrantur.



CAP. CLVII.---Quid significet tempus inter Pascha et Pentecosten.
[Col. 0687A]

Tempus a Pascha usque post Pentecosten illud tempus nobis commemorat, quo diu fidelis populus post baptisma innocentiam servat. Tempus a Pentecoste usque ad Quadragesimam illud tempus insinuat, quo pro erroribus se occulta poenitentia macerat. Tempus vero Quadragesimae illud tempus indicat, quo ab Ecclesia ejecti publica poenitentia se satisfaciendo castigant.



CAP. CLVIII.---De Januario.

Per mensem Januarium, in quo annus innovatur, tempus ante diluvium nobis repraesentatur, in quo mundus novus inchoatur.


De Februario.

[Col. 0687B] Per Februarium, in quo Alleluia deponitur, illud tempus post diluvium innuitur, quo universitas linguarum confunditur.


De Martio.

Per Martium, in quo Quadragesima agitur, illud tempus ostenditur, quo populus Dei in Aegypto affligitur.


De Aprili.

Per Aprilem, in quo Pascha celebratur, illud tempus, quo idem populus a Pharaone liberatur, et in patriam cum gaudio graditur.


De Maio.

Per Maium, in quo saepius Pentecoste solemnizatur, illud tempus, quo populus in terra repromissionis florens gratulabatur.


[Col. 0687C] De Junio et Julio.

Per Junium et Julium, in quibus historia Regum recitatur, regnum Saul et David insinuatur.


De Augusto.

Per Augustum, in quo historia de libris Sapientiae cantatur, pontificium Salomonis, vel totum Judaici populi regnum commemoratur.


De quatuor reliquis mensibus.

Per quatuor reliquos menses quatuor principaliter regna denotantur, quae in modum crucis formantur, dum Babylonicum in oriente, Persarum in meridie, Graecorum in aquilone, Romanorum in occidente principabatur.



CAP. CLIX.---De historia Job.

[Col. 0687D] Historia Job, quae hoc mense legitur, regnum orientis exprimit, ubi dicit: Eratque vir ille magnus inter omnes orientales (Job I, 3). Unde et haec historia per duas septimanas legitur, quia regnum Babylonicum duas septimanas durasse dicitur. In una autem septimana septingenti anni numerantur, et in duabus mille et quadrigenti computantur. Tot quippe inveniuntur a tempore Nini, quo regnum Orientis coepit, usque ad Cyrum regem Persarum, quo defecit. Reliqua pars mensis regnum Meridiei innuit, quod in Persida, vel Media, unam septimanam, scilicet septingentos annos viguit. Unde diversae [Col. 0688A] historiae tunc leguntur, quia nunc de Persis, nunc de Medis reges assumuntur.


De Octobri.

Sequens mensis, videlicet October, regnum Graecorum exprimit, quod etiam una septimana scilicet septingentis annis in Aquilone floruit. Unde et historia Machabaeorum in hoc mense legitur, quia ipsi Machabaei sub eisdem regibus affligebantur.


De Novembri.

November Romanum regnum denotat, quod per duas septimanas, id est per bis septingentos annos in Occidente nobiliter durabat. Hoc a Gothis destructum nunquam priorem meruit statum. Unde et in hoc regno Christus, Rex regum, nascitur.


De Decembri.

[Col. 0688B] December, in qua Adventus vel Nativitas Christi celebratur, regno Christianorum attitulatur. Et sicut Christi nativitas est in fine anni, ita regnum Christianorum venit in fine mundi, quod Rex regum adveniens innovabit, et in aeternum in suis regnabit.



CAP. CLX.---De festo Joannis »ante portam Latinam,« sexta die Maii.

Missa, quae scribitur Joannis Ante portam Latinam, est illa dies, qua Joannes apostolus a Domitiano Caesare ante eamdem portam in dolium ferventis olei est missus, sed divinitus liberatus.



CAP. CLXI.---De festo Mariae Ad martyres.

Missa quae scribitur Mariae ad martyres, est illa dies qua templum Romae Pantheon in honore Dei genitricis Mariae et Omnium martyrum consecratur [(128) 1Kb] [Col. 0688C] quia adhuc solemnitas Confessorum minime celebris habebatur. Ad hanc missam Terribilis proprie scribitur (Gen. XXVIII, 17)



CAP. CLXII.---De festo Petri et Pauli apostolorum, 29 die Junii.

Cum corpora apostolorum Petri et Pauli diu simul tumulata jacerent, et post plurimos annos in singulas Ecclesias poni deberent, ignotum erat cujus illa et illa ossa essent. Jejunantibus autem et orantibus est revelatum minora quidem esse Piscatoris, majora autem Doctoris, et sic divisa sunt.



CAP. CLXIII.---De sancto Jacobo, 25 Julii.

Jacobus apostolus in Pascha est decollatus, sed hic translatus.



CAP. CLXIV.---De Kalendis Augusti, et de »Ad vincula sancti Petri.«
[Col. 0688D]

Dies Kalendarum Augusti olim celebris habebatur, ob victoriam Augusti hac die, postea vincula sancti Petri collocata sunt Romae in ecclesia constructa in ejus honorem. Et ipsa dies instituta celebris in honore apostolorum principis, sicut prius in veneratione mundi principis, et haec missa vel potius ecclesia Ad vincula sancti Petri vocatur, quia ecclesia ab Eudoxia regina constructa in honorem principis apostolorum, ipsa die dedicatur, et catenae ipsius apostoli ibidem collocantur.



CAP. CLXV.---De decollatione Joannis Baptistae 29 Augusti.
[Col. 0689A]

Joannes Baptista in Annuntiatione [(129) 1Kb] sanctae Mariae est decollatus, sed hodie caput ejus inventum glorificatur divinitus.



CAP. CLXVI.---De nativitate sanctae Mariae Virginis, 8 Septemb.

Dies Nativitatis sanctae Mariae hoc modo solemnis institutus. Quidam solitarius vitam ducens sanctissimam audivit annis singulis die Nativitatis sanctae Mariae genitricis Dei harmoniam, concentus angelorum in coelo. Qui cum miraretur, quid hoc esset, et orasset intente, ut hoc sibi pietas divina revelare dignaretur, dictum est illi per angelum, quod ea die nata sit sancta Maria. Cujus nativitas [Col. 0689B] cum ignoretur ab hominibus in terra, venerabiliter eam excolunt in coelis angeli. Quod ille referens [Col. 0690A] Ecclesiae, statuta est ejus Nativitas solemniter celebrari.



CAP. CLXVII.---De festo sancti Michaelis, 8 die Maii. Ejus apparitio.

Missa sancti Michaelis est illa dies, qua populus Christianus cum paganis pugnavit, et victoriam per sanctum Michaelem archangelum obtinuit.



CAP. CLXVIII.---De festo Omnium Sanctorum, Kalendis Novemb.

Festivitatem Omnium Sanctorum Gregorius papa junior instituit, quam prius Bonifacius papa in honorem sanctae Mariae et Omnium Martyrum servandam censuit.



CAP. CLXIX.---De Dedicatione ecclesiae.

[Col. 0690B] Ecclesiae Dedicatio est sumpta a tabernaculo vel a templo, instituta ex Domini imperio.



LIBER QUARTUS DE CONCORDIA OFFICIORUM.
[Col. 0689]


CAPUT PRIMUM.---De concordia officiorum.
[Col. 0689C]

His succincte expeditis de Solemnitatibus, nunc manum ad concordiam officiorum vertimus. Olim divinum officium in ecclesia agebatur, prout cuique bonum videbatur. Sed postquam unitas Ecclesiae multiformiter coepit ab haereticis scindi, et a schismatibus multipliciter in diversa conventicula findi, beatae memoriae Theodosius imperator synodum Constantinopolitanam congregavit; omnes haereses damnavit, divinum officium a synodo ordinari postulavit. Quod negotium Damasus papa Hieronymo, tunc in divinis Scripturis eruditissimo, injungere optimum judicavit. Hieronymus itaque in Bethlehem, ubi Dominus nasci voluit, psalmos ad Nocturnos, et ad reliquas horas distribuit, ut hodie [Col. 0689D] Ecclesia psallit. Ad missae vero officium Lectiones, et Evangelia ex Veteri et Novo Testamento collegit, prout tempori et stationi congruere vidit. Romana quippe Ecclesia implorando sanctorum suffragia Stationes facit per diversa sanctorum loca. Postquam ergo papa dispositionem divini officii a Hieronymo editam accepit, concilium collegit, ac ubique sic cantari praecepit. Postea Gelasius papa et Gregorius orationes et cantum Lectionibus et Evangeliis congruentes addiderunt, et sic hodie cantatur, celebrationemque divini officii instituerunt.



CAP. II.---De Septuagesima.

Igitur quia in Septuagesima mundi exordium commemoramus, a Septuagesima et nos incipiamus. Una peregrinatio legitur populi Dei in Aegypto [Col. 0690C] et una captivitas ejusdem populi de Jerusalem in Babylonem, per utramque significat nostra peregrinatio, et nostra captivitas de paradiso in hunc mundum. Duae vero reversiones populi Dei leguntur: una de Pharaone per mare Rubrum et desertum ad terram promissionis, altera de Babylone ad Jerusalem, per quas significantur nostrae reversiones. Una qua de Pharaone, id est de diabolo per mare Rubrum, id est per baptismum, vel per desertum, id est poenitentiam ad terram repromissionis, id est ad Ecclesiam redimus. Alia qua de Babylone ad Jerusalem, id est de hoc mundo ad coelum revertimur. Peregrinatio quidem per septem millia annorum extenditur, captivitas vero per septuaginta annos differtur. Haec omnia per septem [Col. 0690D] officia septem hebdomadarum, scilicet a Septuagesima usque ad Passionem Domini designantur. In nocturnali officio peregrinatio exprimitur; in matutinali captivitas innotescit, in missali autem reversiones recensentur.



CAP. III.---De Dominica Septuagesimae, »Circumdederunt.«

In prima Dominica Genesis legitur, in qua peregrinatio generis humani de paradiso in mundum memoratur. Ad Laudes antiphona, Miserere mei, Deus (Psal. L), cantatur, per quam vox in captivitate dolentium exprimitur. Ad missam vox in peregrinatione, vel captivitate gementium: Circumdederunt me gemitus mortis (Psal. XVII, 5). In Epistola de Babylone ad Jerusalem, id est de mundo [Col. 0691A] ad coelum reversio, ubi dicitur: Sic currite ut comprehendatis (I Cor. IX, 24). In Graduale vox redeuntium. Adjutor in opportunitatibus (Psal. IX, 10). In Evangelio reversio ad Ecclesiam ubi dicitur: Ite in vineam meam (Matth. XX, 4), id est in Ecclesiam, et hoc fit per confessionem, unde in officio, Bonum est confiteri (Psal. XCI, 1).



CAP. IV.---De Dominica »Exsurge« in Sexagesima.

In secunda Dominica nocturnale et matutinale officium iteratur, quia prima aetas per duo millia annorum terminatur. In missa vox redeuntium, Exsurge quare obdormis (Psal. XLIII, 23). In Epistola labores revertentium ad Ecclesiam, ubi dicitur periculis fluminum, periculis latronum (II Cor. [Col. 0691B] XI, 26). Flumina sunt tentationes, latrones sunt daemones. In Evangelio reversio ad coelum, Exiit qui seminat (Luc. VIII, 5), quia qui haec bona opera seminant in lacrymis, in gaudio metent vitam aeternam, ut in Offertorio, Perfice gressus meos in semitis tuis (Psal. XVI, 5).



CAP. V.---De Dominica »Esto mihi,« in Quinquagesima.

In Dominica tertia, quod malum homini in peregrinatione contigerit, in nocturnali officio memoratur, dum diluvio submersi leguntur. In Matutinis per antiphonam, Secundum multitudinem miserationum (Psal. L, 3), vox captivorum insinuatur. Ad missam vox redeuntium: Esto mihi in [Col. 0691C] Deum protectorem (Psal. XXX, 3). In Epistola modus reversionis ad ecclesiam, ubi dicitur charitas patiens est, benigna est (I Cor. XIII, 4). In Evangelio reversio ad coelum, ubi dicitur, quod Jesus ascendit Jerosolymam (Luc. XVIII), et in versibus Offertorii utraque reversio: Beati immaculati in via (Psal CXVIII); alius: in Via testimoniorum (Ibid.), et ibi: Viam mandatorum tuorum cucurri (Ibid.).



CAP. VI.---De Dominica prima Quadragesimae, »Invocabit.«

In quarta Dominica in nocturnali officio pene ad singula Responsoria afflictio nostrae servitutis exprimitur, quia per Quatuor Tempora anni in quatuor partibus mundi humanum genus affligitur. Ad Laudes per antiphonam, Cor mundum crea (Psal. L, 12), [Col. 0691D] vox captivorum insinuatur. Ad missam reversio ad Ecclesiam, ubi dicitur in Epistola in vigiliis, in jejuniis multis (II Cor. VI, 5). Unde custodia angelorum in Graduale promittitur, Angelis suis mandavit (Psal. XC, 11). Reversio ad coelum in Evangelio, ubi Christus tentatus a diabolo describitur (Matth. IV, 1). Quae unicuique in fine suo futura non dubitatur.



CAP. VII.---De Dominica II Quadragesimae »Reminiscere.«

In quinta Dominica nostra peregrinatio in nocturnali officio memoratur, ubi Jacob in exsilium ivisse refertur. Ad Laudes vox captivorum. In antiphona, Domine, labia mea (Psal. L, 17). In missa vox redeuntium Reminiscere miserationum tuarum (Psal. [Col. 0692A] XXIV, 6). Reversio in Epistola ad Ecclesiam, ubi dicitur: Vocavit nos Deus in sanctificationem (I Thess. IV, 7). Reversio ad coelum in Evangelio, ubi mulier Chananaea venit ad Christum Matth. XVII) hoc est Ecclesia ad Deum in coelum.



CAP. VIII.---De Dominica III Quadragesimae, »Oculi.«

In sexta Dominica in nocturnali officio nostra peregrinatio recensetur, cum Joseph in Aegyptum venditus legitur, ad Laudes captivitas et reaedificatio templi, exprimitur, per antiphonam, Fac benigne, ubi dicitur, Aedificentur muri Jerusalem (Psal. L). In missa revertentes, Oculi mei semper ad Dominum (Psal. XXIV, 15). Reversio ad Ecclesiam in Epistola, ubi dicitur, Avaritia et omnis immunditia nec nominetur [Col. 0692B] in vobis (Ephes. V, 3). In graduale Exsurge, Domine, non praevaleat (Psal. IX, 20), et in Tractu Ad te levavi (Psal. XXIV, 1). In Evangelio reversio ad coelum ubi dicitur Beati qui audiunt verbum Dei (Luc. XI, 28). In communione Passer invenit sibi domum (Psal. LXXXIII, 4), et in fine Beati qui habitant in domo tua (Psal. [.....]



CAP. IX.---De Dominica IV Quadragesimae, »Laetare.«

In septima Dominica plenitudo nostrae peregrinationis in nocturnali officio exprimitur, ubi afflictio populi Dei in Aegypto et ejusdem liberatio refertur. In matutinis Laudibus liberator a captivitate sacrificium declaratur, ubi dicitur in antiphona, Tunc [Col. 0692C] acceptabis sacrificium (Psal. L, 20). Ad missam plena reversio ad coelum ubi cantatur, Laetare, Jerusalem (Zach. II, 18), et in Epistola, Quae sursum est Jerusalem, est mater nostra (Gal. IV, 28). In Graduali, In domum Domini ibimus (Psal. CXXI, 1). In Evangelio quinque millia saturata referuntur (Joan. VI, 10), qui quinque genera hominum, id est contemplativi et activi quod sunt conjugati, viduae, virgines, ibi satiabuntur. Unde in Communione, Jerusalem, quae aedificatur ut civitas (Psal. CXXI, 3).



CAP. X.---De duabus Dominicis sequentibus.

Propter quod haec reversio fiat in sequentibus duabus Dominicis exprimitur, scilicet per passionem Christi. Quae ideo sunt duae, quia sunt duae reversiones, ut dictum est, sive duae passiones Christi, una [Col. 0692D] qua in se ipso, altera qua patitur in corpore suo, hoc est Ecclesia.



CAP. XI.---De Dominica Paschae, »Resurrexi.«

Mox sequitur Dominica Resurrexi, quia in resurrectione ista reversio perficietur, et Alleluia cantatur, quia plenum gaudium a revertentibus percipietur.



CAP. XII.---De duobus diebus.

Duo sunt dies: dies temporalitatis, et dies aeternitatis. Dies temporalitatis, quandiu vivit homo, ut dicitur, Hodie, si vocem ejus audieritis (Psal. XCIV, 8), hoc est, hoc tempore, quo vivitis. Dies aeternitatis non horum vesperum, ut dicitur: Melior est dies una in atriis tuis super millia (Psal. LXXXIII, 11). Hunc diem attulit Christus. Hic dies coepit electis [Col. 0693A] a resurrectione Christi, et in futura resurrectione perfecte dabitur. Unde nunc quibusdam in anima, tunc omnibus in corpore et anima dabitur. Propterea dicitur, Hodie resurrexit Dominus, quando Pascha inter Kalendaria Maii evenerit, cum ipse in Martio resurrexerit, imo ante annos plurimos, scilicet dicitur, Hodie natus est, vel hodie apparuit. hoc est in die gratiae.



CAP. XIII.---Quare dicuntur »dies mali« ab Apostolo?

Cur Apostolos vocat dies malos dicens, redimentes tempus, quoniam dies mali sunt (Ephes. V, 16), cum omnia bona sint. Respondeo: Quantum ad tempus spectat, omnes dies aequaliter bonos esse constat. Sed ideo quidam dies mali dicuntur, quia [Col. 0693B] in eis plus homines solito affliguntur. Contingit enim aliquando, ut una eademque die, unus suspendatur, alter regni sceptro potiatur, et illa dies, quae illi mala, isti bona appellatur. Sic solemus dies tempestuosos, vel dies bellorum, aut in quibus: aliquid infortunii occurrit, malos appellare; dies vero serenos, vel dies conviviorum, aut festos, vel in quibus aliquid laeti contigerit, bonos nominare. Porro quod horas dierum quasdam malas dicimus, secundum lunae cursum, hoc non secundum tempus, sed secundum augmentationem vel diminutionem naturalem nostri sanguinis dicimus.


Interrogatio.

Cum omnes dies Domini sunt, cur dies judicii proprie [Col. 0693C] dies Domini dicitur.


Responsio.

Isti dies, in quibus vivimus, non Domini, sed nostri vocantur, quia in eis facimus, quod volumus. Dies autem judicii non nostra, sed Domini appellatur, quia tunc omnia juste judicat, quae nunc patienter tolerat, et unumquemque secundum quod gessit remunerat.



CAP. XIV.---De officio Quadragesimae.

In Quadragesima sunt quaedam officia de poenitentia instituta, ut, Misereris omnium, Domine, dissimulans peccata hominum (Sap. XI, 24), et illud, Reminiscere miserationum (Psal. XXIV, 6); quaedam de jejunio, ut illud: Cum jejunatis (Matth. VI, 16); [Col. 0693D] quaedam de orante, ut illud: Cum oratis (ibid. 5); quaedam de eleemosynis, ut illud: Cum facis eleemosynam (ibid. 2), et illud: Frange esurienti panem (Isai. LVIII, 7), et item: Quod uni ex minimis meis (Matth. XXV, 40); quaedam de operatione, ut illud, de agricolis vineae (Matth. 20); quaedam de statione, ut illud in Sabbato, ante mediam Quadragesimam, ubi lectio de Susanna legitur, quia tunc statio ad sanctam Susannam virginem et martyrem agitur. Scilicet in Sexagesima Lectio de laboribus sancti Pauli apostoli legitur (II Cor. XI), et in Oratione, Contra omnia adversa Doctoris gentium protectione muniamur, dicitur, quia illa die ad Sanctum Paulum statio agitur. Sic consideranda sunt caetera, quae a doctis viris Spiritu sancto inspirante in divinis officiis [Col. 0694A] sunt edita. Quidquid enim ante Christi Adventum, vel postea in Ecclesia illo vel illo tempore anni contigit, secundum hoc Hieronymus divinum officium instituit, vel quod stationi congruere vidit. Feria quarta primae hebdomadae Quadragesimae, ideo duo versus ad Graduale de necessitatibus cantantur, quia geminum jejunium celebratur. Feriae quintae in Quadragesima proprio officio privantur, sed de Dominicis aestivalibus inofficiantur. Unde et earum Evangelia, scilicet de divite et Lazaro (Luc. XVI), et viduae filio resuscitato (Luc. VII) in his recitantur. Olim quippe has ferias non jejunabant, sed, Silvestro papa instituente, eas ob multa mysteria, ut Dominicas feriabant. Postmodum sunt Quadragesimae conjunctae, et a Gregorio papa juniore inofficiatae.



CAP. XV.---De officio Paschatis »Resurrexi«.
[Col. 0694B]

In Paschali die Introitus in persona Christi cantatur, qui resurgens in Ecclesia Patri se repraesentans sic eum affatur, Resurrexi, et adhuc tecum sum. Oratio in persona Ecclesiae recitatur, quae aeternitatis aditum per Christum sibi reseratum gratulatur. Epistola vero in persona angelorum eam ad laetitiam hortatur. Quam laetitiam in Graduali, Haec dies, et Alleluia resonamus, quia Pascha nostrum immolatus est Christus (I Cor. V, 7). Evangelium secundum Marcum, qui in forma leonis scribitur, ideo hac die legitur, quia Leo natus triduo, quasi mortuus, dormire traditur, sed in die tertia voce Patris excitatur. Sic Christus Leo de tribu Juda triduo dormivit conturbatus, [Col. 0694C] sed in die tertia a Patre est suscitatus. Officium, Introduxit nos Dominus, est sumptum de legali Pascha, quod praecessit in figura. In nocte quippe agnum ederunt, et in crastino, scilicet in Paschali die, de Aegypto educti sunt, eosque Moyses his verbis alloquitur: Introduxit nos Dominus (Exod. XIII, V). Offertorium quoque in die solemnitatis, Et erit nobis hic de eadem die sunt sumpta, caetera omnia sunt ad neophytos respicientia.



CAP. XVI.---Notanda sunt et haec.

In Pascha sunt quatuor notanda: Ut tertia hebdomada lunae aprilis, qui primus est apud Hebraeos, celebretur, et post aequinoctium, cum dies prolongatur, et post quarto-decimam lunam, cum luna [Col. 0694D] coeperit altiora coeli petere, et in Dominico die. Tres hebdomadae signant tria tempora mundi, ante legem, sub lege, sub gratia. Pascha coepit primo tempore celebrari ante legem, quando agnus in Aegypto immolatus est per cujus sanguinem liberati sunt. Secundo tempore sub lege coepit Pascha agi, cum annuatim ex praecepto legis recoleretur. Tertio tempore sub gratia verum Pascha Christus pro nobis immolatus est, ideo tertia hebdomada agitur. Quod post aequinoctium, cum dies prolongantur, hoc significat quod, post Christi resurrectionem, tenebrae infidelitatis et mortis coeperunt minui, et lux fidelitatis et vitae coepit augeri. Quod post decimam quartam lunam, cum luna alta petit, quia tunc Ecclesia alta virtutum petere et coelestia quaerere coepit. [Col. 0695A] Quod in Dominico die, hoc ideo, quia illa die mundus creatus. Illa enim die pluis Dominus manna; illa die etiam resurrexit. Officium Resurrexi Christi resurrectionem designat, quia resurgens a morte sponsae suae Ecclesiae se repraesentat: Resurrexi inquiens, et adhuc tecum sum (Psal, CXXXVIII, 18). At illa applaudens laetabunda resultat: Posuisti super me manum tuam (Psal. LXXII, 24). In Graduali vero, Haec dies, et in alia, et in reliquis concentus angelorum, et gaudium hominum exprimuntur, qui de Christi resurrectione gloriabantur. Ab Adam usque ad Christum quasi nox erat, dum totus populus in tenebris peccatorum errabat, Christo vero ab inferis resurgente serena dies illuxit, quae credentes ad aeternam lucem perduxit. Unde et totum [Col. 0695B] hoc tempus pro una die ponitur. Et ideo vespera non per Deus in adjutorium inchoatur, sed per Kyrie eleison celebritati missae continuatur, quia illa dies vespere carere praedicatur.



CAP. XVII.---Iterum de Paschali die.

Septem etiam officia hujus hebdomadae baptizatis congruunt, qui septiformem Spiritum acceperunt, qui per fidem mundo mortui in baptismo Christo consepulti, jam de vitiis ad virtutes, de morte ad vitam resurrexerunt. Humanum itaque genus, quod in Adam cecidit, per Christum resurgens dicit: Resurrexi, et adhuc tecum sum. Quod spiritu sapientiae affatum in Oratione precatur, ut aditum aeternitatis per Christum reseratum, per pia vota mereatur. In Epistola vero per spiritum admonetur, ut Christum [Col. 0695C] pro se immolatum meditetur, sine malitia, et nequitia, in sinceritate et veritate vivat (I Cor. V), et sic aeternitatem adire licet. De qua promissione exsultans dicit: Haec dies, quam fecit Dominus exsultemus, et laetemur in ea (Psal. CXVII). Deinde omnes fideles ad laudem Christi hortans subinfert: Confitemini Domino, quoniam bonus, quoniam in saeculum misericordia ejus (ibid.). De promissione vero angelicae aequalitatis in Alleluia jubilat. Pascha nostrum immolatus est Christus, epulemur in azymis sinceritatis et veritatis (I. Cor. V, 7, 8). In Sequentia autem, jubilatio angelorum denotatur, qui de salvatione hominum laetabantur, unde et in fine cantatur: Astra, solum, mare jocundentur et cuncti gratulentur in coelis spirituales chori Trinitati. In Evangelio vero [Col. 0695D] Christi resurrectio denuntiatur, per quam humanum genus ad vitam redisse declaratur (Marc. XVI). In quem se omnes credere clamant; dum Credo in unum consonant. Offertorium, Terra tremuit (Psal. LXXV, 9), terraemotum in Christi resurrectione factum nobis ad memoriam reducit, sicut scriptum est: Et ecce terraemotus factus est magnus (Matth. XXVIII, 2). Illum autem terraemotum praefigurat, quem in nostra resurrectione Scriptura futurum praedicat: Adhuc, inquiens, semel et ego movebo non solum terram, sed etiam coelum (Agge. II, 7; Hebr. XII, 26). Porro in Praefatione ille Paschalis Agnus cum angelis collaudatur, per cujus immolationem fidelis populus Aegyptiaca servitute liberatur, ut ad [Col. 0696A] patriam paradisi liber revertatur. In communione gratias agit de sua salvatione.



CAP. XVIII.---De officio, »Introduxit nos Dominus.«

Feria secunda baptizati admonentur per spiritum intellectus, quanta dona contulerit eis Christus. Introduxit, inquit, nos Dominus in terram fluentem lac et mel, hoc est in Ecclesiam nunc fluentem lacte doctrinae, in futuro melle aeternae gloriae. Qui in Oratione precantur, ut libertatem et vitam aeternam cousequantur. Quos mox Lectio instruit quod per resurgentis Christi nomen remissionem peccatorum et vitam assequi possint. De qua spe exsultent, et Graduale, Haec dies, et Alleluia in Christi laude jubilant. Quibus protinus in Evangelio Christi resurrectio narratur (Luc. XXIV), ut se ejus resurrectione [Col. 0696B] salvatos non obliviscantur. Similiter in Offertorio et in Communione, ut grates solvant de sua liberatione.



CAP. XIX.---De officio, »Aqua sapientiae.«

Feria tertia spiritus consilii baptizatos instruit quantam gratiam eis Christus contulerit. Aqua, inquit, sapientiae potavit eos (Eccli. XV, 3), hoc est aqua baptismatis eos mundavit, evangelica doctrina sanavit, et ad coelestia exaltavit. Qui in Oratione hoc postulant, quatenus haec vivendo obtineant. Lectio autem eos docet Christum pro eis mortem subiisse, et resurgendo mortem fudisse; quem si imitari volunt, ei conregnabunt. Unde gaudentes, Graduale, Haec dies personant, et Christum per Alleluia exaltant. In Evangelio eis Christi resurrectio recitatur [Col. 0696C] (Luc. XXIV), per quam pax reconciliationis eis datur. In Offertorio vero fontes aquarum apparuisse, scilicet baptismatis et Poenitentiae, memorantur. In Communione autem, quae sursum sunt quaerere adhortantur, ut sic illuc, ubi Christus est in dextera Dei sedens, pervenire mereantur.



CAP. XX.---De officio, »Venite, benedicti Patris mei,« Feria IV.

Feria quarta spiritus fortitudinis in Christo renatos docet, quam dulci voce eos Christus ad regnum amissum in ultimis vocet. Venite, inquit, benedicti Patris mei (Matth., XXV, 34). Qui in Oratione exorant, ut aeterna gaudia percipiant. Quibus in Lectione passio et resurrectio Christi recitatur, per [Col. 0696D] quem poenitentibus peccata delentur, et vita aeterna datur. Qui per Graduale Haec dies tripudiant, et Christo Alleluia jubilant. Mox eis in Evangelio Christus post resurrectionem cum septem discipulis convivasse narratur (Joan. XXI), per quod septiformi spiritu pleni post ultimam resurrectionem cum Christo convivaturi praefigurantur. Unde et in Offertorio panem angelorum homo manducasse perhibetur. In Communione vero hunc panem digne manducantes ultra non mori, sed cum Christo victuri docentur.



CAP. XXI.---De officio, »Victricem manum,« Feria V post Pascha.

Feria quinta spiritus scientiae monet baptizatos Christum laudare, sicut liber ab Aegypto post Rubrum [Col. 0697A] mare: Victricem, inquit, manum tuam, Domine, id est Christum laudaverunt pariter (Sap. X, 20). Qui in oratione flagitant, ut fidem actibus impleant. in lectione Epistolae docentur sicut Aethiops ad Jerusalem veniens baptizatur (Act. VIII), ita de nigredine peccatorum ad Ecclesiam venientes per Christi passionem salvantur. At in Graduali Haec dies gaudium conversorum exprimitur, in Alleluia laus Christi depromitur. In Evangelio resurrectio Christi eis commemoratur, in qua fratres Christi vocantur (Joan. XX, 17). In Offertorio autem dies aeternae solemnitatis eis praedicitur, in qua terram lac et mel fluentem, id est paradisum introduci eis promittitur. Ideo in Communione vero ad laudem Dei hortantur, per quem de tenebris in admirabile lumen vocantur [Col. 0697B] (I Petr. XI, 9).



CAP. XXII.---De officio, »Eduxit eos Dominus.«

Feria sexta spiritus pietatis intimat in Christo renatis, quod sic per Christum liberati sunt a diaboli oppressione, sicut filii Israel olim a Pharaone. Qui in Oratione precantur, quatenus Christianam professionem operibus imitentur, ut per resurrectionem ejus in dexteram Dei veniant. Qui per Graduale Haec dies laetitiam suam depromunt, et per Versum, Lapidem quem reprobaverunt (Psal. CXVII, 22), Christi passionem concinunt, per Alleluia vero resurrectionem ejus extollunt. In Evangelio eis Christi visio post resurrectionem suam legitur (Matth. XXVIII). In cujus nomine baptizati quique docentur, cum [Col. 0697C] eis usque ad consummationem saeculi promittitur. Unde in Offertorio Haec dies, id est feria sexta, memorialis eis praecipitur, in qua ab hoste Christi morte erepti noscuntur. In Communione in nomine Patris et Filii et Spiritus sancti baptizati docentur, cujus praecepta servare admonentur, ut eum post resurrectionem videre mereantur.



CAP. XXIII.---De officio, »Eduxit Dominus populum suum,« Sabbato in Albis.

Sabbato spiritus Domini timoris recolit baptizatis gratiam Christi Redemptoris, qui eos de morte redemit, et in paradisum reducet. Eduxit, inquit, Dominus populum suum in exsultatione, et electos suos in laetitia (Psal. CIV, 43). Qui in Oratione deprecantur, ut aeterna gaudia mereantur. Quos Lectio instruit [Col. 0697D] Christum lapidem angularem eos vivos lapides sibi in coelesti aedificio conjunxisse, imo in reges et sacerdotes elegisse (I Petr. II). Unde immenso gaudio exsultant, et bina Alleluia in Christi laude personant. In Evangelio eis resurrectio Christi praedicatur (Joan. XXI), per quam gentilis et Judaicus populus salvatus per Joannem et Petrum praefiguratur. Quorum etiam vox in Offertorio resonat, qua Christum pro redemptione sui venisse salutant: Benedictus qui venit (Matt. XXI, 9). In Communione Christo per baptismum conjuncti ad ejus regnum docentur per virtutes debere niti.



CAP. XXIV.---Dominica in Albis, »Quasimodo geniti infantes.«

In officio octavae Paschae baptizati admonentur, [Col. 0698A] ut Quasimodo genitos se infantes in Christo memorentur, lac sacrae Scripturae concupiscant, ut in ejus corpore in salutem crescant. Qui in Oratione postulant, ut Paschale sacramentum moribus et vita teneant. Quos Lectio ex Deo natos, et mundum ab eis per fidem vincendum perhibet, ipsosque cum Christo triumphaturos in resurrectione docet (I Joan. V). Unde quia tunc gaudium et laetitiam in corpore et anima simul obtinebunt, ideo duo Alleluia concinunt. Mox in Evangelio Christi resurrectionem audiunt, per quem Spiritum sanctum et remissionem peccatorum acceperunt (Joan. XX). Quae resurrectio in Offertorio et in Communione confirmatur, ut illorum resurrectio futura credatur. Notandum quod per singula officia hujus septimanae ad Introitum [Col. 0698B] quater, ad alium ter Alleluia cantatur, quia videlicet sancta Trinitas a quatuor partibus mundi ob resurrectionem Christi, et ob salvationem hominis collaudatur.



CAP. XXV.---Dominica II post Pascha, »Misericordia Domini.«

In secunda Dominica baptizati gratiam Christi mundo intonant, et gaudentes conclamant, Misericordia Domini plena est terra (Psal. XXXII, 5). Hic Trinitatem praedicant, nam in misericordia Domini Spiritum sanctum, in verbo Filium, in Dei Patrem pronuntiant. Ideo autem personam Spiritus sancti primitus canunt, quia in eo sanctificati sunt. Secundo personam Filii ponunt, per quem redempti [Col. 0698C] sunt. Tertio personam Patris depromunt, cui reconciliati sunt. Et quia Trinitatem laudant, ideo ter Alleluia jubilant. In Oratione perpetuam laetitiam fidelibus optant, et sempiterna gaudia postulant. In Epistola vox praedicatorum intelligitur, per quos Christus populis in exemplum proponitur (I Petr. II). Per unum Alleluia gaudium conversorum, per aliud laetitia praedicantium accipitur. In Evangelio duo greges, unus ex Judaeis, alter ex gentibus, ad unum et verum pastorem conversi demonstrantur, qui unum ovile facti [sunt] (Joan. X). In Offertorio, Deus, Deus meus, unum pastorem invocare declarantur. Quibus ipse in Communione respondet se pastorem [esse], et eos agnoscere; et se ab eis agnosci dicit.



CAP. XXVI.---Dominica III post Pascha, »Jubilate Deo, omnis terra.«
[Col. 0698D]

In tertia Dominica in Christo renati totum mundum in laudem Christi convocant, et gratulando persultant. Jubilate Deo, omnis terra (Psal. LXVII, 4). Hic Trinitatem personant, dum in Deo Patrem, in nomine ejus Filium, in laude ejus Spiritum sanctum denotant. Et quia per duo praecepta charitatis in fide Trinitatis se salvandos tripudiant, ideo post bis, deinde tertio Alleluia consonant. In Oratione postulant, ut ab errore conversi Christianitatem impleant. In Epistola ad contemplativam vitam informantur, dum a carnalibus desideriis abstinere adhortantur (I Petr. II). Ad activam quoque docentur, dum omni humanae creaturae subjecti [Col. 0699A] esse jubentur (I Petr. II.) In uno Alleluia contemplativi in dilectione Dei ferventes jubilant, in alio activi in amore proximi servientes exsultant. Quibus in Evangelio visio Dei promittitur, et gaudium, quod nunquam ab eis tollatur (Joan. XVI). Unde magno gaudio perfusi prorumpunt in laudem Christi in Offertorio, Lauda, anima mea, Dominum (Psal. CXLV, 2). Quibus ipse iterum in Communione suam pollicetur visionem, et ad Patrem cum toto corpore suo, scilicet Ecclesia, ascensionem.



CAP. XXVII.---Dominica IV post Pascha, »Cantate Domino.«

In quarta Dominica baptizari per se conversos ad laudem Christi adhortantur, et ipsi praecinendo jucundantur, Cantate Domino canticum novum (Psal. [Col. 0699B] XCVII). Hic Trinitatem commemorant, dum, in Domino Patrem, qui mirabilia fecit, Dominus (ibid.), Filium, in gentibus revelavit justitiam suam (ibid. 2), Spiritum sanctum insinuant. Et quia fidem sanctae Trinitatis in quatuor partibus mundi susceperunt, ideo Trinitatem per quatuor Alleluia concinunt, in Oratione orant, ut ad vera gaudia perveniant. Epistola conversos instruit, ut per verbum Dei genitos se initium novae Dei creaturae memorentur (Jac. I). Et si verbum Dei audiendo vitia abominentur, animae eorum salventur. Qui Alleluia congeminant, quia et quod mortem evaserunt, et quod vitam in spe habere meruerunt exsultant. Quibus in Evangelio Spiritus sanctus promittitur, qui eos omnem veritatem docturus perhibetur (Joan. XVI). Unde in [Col. 0699C] Offertorio totum mundum ad laudem Dei invitant, et laetantes concrepant, Jubilate Deo, universa terra (Psal. XCVII, 4). In Communione tripartitum judicium Spiritus Sancti denuntiatur, quo mundus de reproborum infidelitate, de sanctorum aequitate, de occulto et tamen justo Dei judicio redarguatur.



CAP. XXVIII.---De Dominica V. »Vocem jucunditatis.«

In quinta Dominica baptizati, quasi in quinta aetate, a Babylone liberati, liberatorem suum omnibus gentibus praedicant, dum in officio, Vocem jucunditatis populum suum eum liberasse gaudentes clamant, et ideo Trinitatem per tria Alleluia commemorant. In Oratione postulant, ut recta cogitent [Col. 0699D] et faciant. In epistola docentur pupillos et viduas visitare, immaculatos se a saeculo servare, ut sic possint cum Deo regnare (Jac. I). Per duo Alleluia duae resurrectiones intimantur, una nunc animarum, alia post corporum. In Evangelio ad plenum gaudium exhortantur, quod in futura resurrectione dabitur (Joan. XVI). Unde in Offertorio omnes fideles Deum laudare monentur, per quem tale gaudium percipient, Benedicite, inquiunt, gentes, Deum nostrum (Psal. LXV, 8). In Communione iterum omnes Christi praeconia resonare hortantur, per quem tanta hominibus dantur, Cantate Domino (Psal. XCV).



CAP. XXIX.---De Rogationibus, et officio »Exaudivit.«

Sicut per officium Vocem jucunditatis instantia [Col. 0700A] praedicantium accipitur, ita per officium, Exaudiunt sollicitudo se ab errore convertentium exprimitur. Qui in Oratione precantur, ut ab omni adversitate muniantur. In Epistola ad confessionem, in Evangelio admonentur ad orationem (Luc. V). In Offertorio, Confitebor, illorum confessio. In Communione, Petite et accipietis (Luc. XI), eorum intelligitur oratio.



CAP. XXX.---De vigilia Ascensionis et officio »Omnes gentes.«

In officio Omnes gentes plaudunt, quod errorem deseruerunt. In Oratione petunt se illuc transferri, quo caput suum pervenisse credunt. In Lectione illorum conversio insinuatur, dum multitudo unum cor, et unam animam habuisse memoratur. In [Col. 0700B] Alleluia Deo jubilant, qui eis tantam gratiam contulerat. In Evangelio pro membris Patrem precatur (Joan. XVII), ut unum cum eo efficiantur. In Offertorio capitis ascensio exprimitur, et membris eum sequi promittitur. In Communione unum cum eo effecti jam caput orant, ut eos Pater a malo custodiat.



CAP. XXXI.---De Ascensione et officio, »Viri Galilaei.«

In officio, Viri Galilaei (Act. I), Christi ascensus, et ad judicium ejus reditum angeli fidelibus nuntiant, quo eum laeti praestolantes se ad Deum ascensuros non diffidant. Qui in oratione postulant quatenus in coelestibus habitare valeant, Lectio et Evangelium eis recitat, qualiter Christus coelestia [Col. 0700C] scanderit (Act. I; Marc. XVI). In uno Alleluia Christi ascensio collaudatur. In alio, Ecclesia de sua ascensione jucundatur. In unoquoque Alleluia laus angelorum, in altero gaudium exprimitur hominum de Christi ascensione jubilantium. Sequentia concentum angelorum repraesentat, qua Christi triumphum jubilat. In Offertorio et Communione nihilominus fideles caput suum laudibus prosequuntur, quo eum realiter sequi mereantur.

Ideo autem tribus diebus Ninivitarum Rogationes aguntur, quia tres partes mundi, Asia, Africa, et Europa, vel tres ordines Ecclesiae conjugati, continentes, doctores in poenitentia affliguntur. Ideo enim tribus diebus aguntur, quia Ecclesiae tres partes [Col. 0700D] mundi, vel iidem tres ordines sub Antichristo tribus annis graviter constringentur. Per diem Ascensionis dies judicii repraesentatur, quo die Ecclesia coelum ascensura praedicatur. Ideo enim cantatur: Quemadmodum vidistis eum ascendentem in coelum, ita veniet (Act. I, 11).



CAP. XXXII.---Dominica intra octavas Ascensionis, »Exaudi, Domine.«

Dominica, quae post tertium diem sequitur, aeternam requiem demonstrat, quae post tria mundi tempora, scilicet ante legem, sub lege, sub gratia, supradictis tribus ordinibus tribuitur. Unde Ecclesia jubilat, Quaesivi vultum tuum, vultum tuum, Domine, requiram. In Oratione postulat, ut majestati ejus sincero corde serviat. In Epistola bona numerantur, [Col. 0701A] pro quibus tunc justi remunerantur (I Petr. IV). In Evangelio dicitur quia nunc extra Synagogam fiunt, ideo tunc aulam Dei intrabunt (Joan. XV), de qua consolatione gentes solvuntur in Alleluia, et in Offertorio et in Communione. Abhinc post sex dies Pentecostes agitur, quo Spiritus credentibus distribuebatur, quia post sex aetates mundi fideles per gratiam S. Spiritus in diversis mansionibus disponentur. Ideo post sex dies celebratur, quia pro sex Evangelicis operibus, quae in sex diebus hebdomadae operabantur, tunc in gaudio remunerabuntur. Quod autem post decem dies Ascensionis agitur, ideo fit, quia pro decem praeceptis legis denario vitae ditabuntur.



CAP. XXXIII.---De Vigilia Pentecostes.

[Col. 0701B] In officio vigiliae Pentecostes baptizandi imbuuntur, qualiter fide et operatione coelestia mereantur, de quorum salvatione mater Ecclesia exsultat, dum Kyrie eleison et Gloria in excelsis Deo resonat. In Oratione pro eis precatur, ut acceptum Spiritus sancti donum in eis confirmetur. In Lectione duodecim apostoli Spiritum sanctum accepisse memorantur (Act. XIX, 1), per quos universitas fidelium in quatuor mundi partibus designatur. In Alleluia et in Tractu, Laudate Dominum, Deum laudant quod errorem infidelitatis evaserant. In Evangelio promittitur eis Spiritus sancti consolatio, et ipsius divinitatis manifestatio (Joan. XIV, 18). Qui in Offertorio rogant ut eis Spiritum sanctum mittat. In Communione effusio S. Spiritus decantatur, de [Col. 0701C] qua fidelium universitas fecundatur.



CAP. XXXIV.---De sancto die Pentecostes, et officio »Spiritus Domini.«

Septem officia hujus hebdomadae septem donis Spiritus sancti congruunt, quem baptizati acceperunt. In officio Spiritus Domini (Sap. I), spiritus sapientiae glorificatur, per quem scientia vocis credentibus datur; et quia hoc donum quatuor mundi partibus infunditur, ideo quater Alleluia concinitur. In oratione postulant quatenus de Spiritus sancti consolatione gaudeant. Lectio baptizatis insinuat qualiter primitiva Ecclesia genera linguarum per Spiritum sanctum acceperat (Act. II), cujus ipsi filii esse meruerunt, et eumdem Spiritum sanctum acceperunt. Qui prae gaudio duo Alleluia concinunt, [Col. 0701D] quia bis Spiritum sanctum acceperunt; semel cum baptizantur, secundo cum confirmantur, sicut et Spiritus semel datus est in terra, secundo de coelo. Porro Sequentia genera linguarum repraesentat, qua Ecclesia omnibus linguis laudes Christo resonat. In Evangelio Christi dilectoribus Patris dilectio et Filii, priusquam promittitur mansio, et ut Spiritus sanctus adveniat, qui eos omnia doceat (Joan. XIV). Qui in Offertorio precantur, ut hoc in eis confirmetur; in Praefatione Spiritum sanctum cum angelis collaudant, in quem angeli prospicere desiderant (I Petr. I, 3). Cujus effusio in Communione decantatur, cum in se optantes jam descendere credatur.



CAP. XXXV.---De officio »Cibavit eos Dominus Feriae secundae.
[Col. 0702A]

In officio, Cibavit eos (Psal. LXXX, 17), spiritus intellectus denotatur, qui adeps frumenti, et mel petrae, id est Christus nominatur, Christus enim granum frumenti et petra vocatur. Hujus adipe sunt fideles cibati, et melle ejus saturati, dum dulcedine Spiritus sancti sunt repleti. Et quia in quator plagis mundi haec gratia diffunditur, ideo quater Alleluia canitur. Qui in Oratione postulant, ut eis pacem cum fide tribuat. Lectio eos instruit qualiter gratia Spiritus sancti gentibus data sit (Act. X). Unde laetantes Alleluia congeminant, quia Judaei et gentiles Spiritum sanctum acceperant. Evangelium dicit quod Deus Filium suum pro eis tradiderit, in quem si [Col. 0702B] credatur, vitam aeternam habeant (Joan. III). In Offertorio audiunt quod Spiritus sanctus de coelo intenuit, et fontem baptismatis humano generi aperuit. In Communione cantatur quod a Spiritu sancto omnia doceantur.



CAP. XXXVI.---De officio Feriae tertiae, »Accipite jucunditatem.«

In officio Accipite jucunditatem (II Esdr. IV), Ecclesia spiritum consilii honorat, qui ei jucunditatem aeternae gloriae donat, et ad coelestia regna vocat. Et quia per geminam dilectionem in fide Trinitatis hanc gratiam adepturi sunt. Ideo quinquies Alleluia canunt. In Oratione petunt se per Spiritum purgari, et ab omni adversitate tueri, qui in Lectione docentur [Col. 0702C] quod dona Spiritus sancti per orationem dentur (Act. VIII). Unde bis Alleluia concinunt, quia spiritu et mente psallunt, spiritu et mente orabunt. Evangelium eis intimat, quod eos ostiarius Spiritus sanctus per ostium Christum, ad vitam Patrem, introducat. In Offertorio eis commemoratur, quod pane angelorum reficiantur. In Communione unum cum Christo effecti a Spiritu sancto sunt clarificandi.



CAP. XXXVII.---De officio Feriae quartae, »Deus, dum egredereris.«

In officio, Deus dum egrederetur (Psal. LXVII), spiritus fortitudinis magnificatur, qui sicut filios Israel de Aegypto liberans coram eis in igne gradiebatur, ita fideles de hoc mundo eruens coram eis in igne [Col. 0702D] amoris graditur, iter per praecepta faciens eis, per gratias habitans in illis. Et quia de quatuor partibus mundi ad supernam patriam evocantur, ideo quater Alleluia cantatur. In Oratione precantur, ut per Spiritum sanctum ad veritatem Christi perducantur. Duae lectiones leguntur, quia duo populi scilicet Judaei et gentiles, Spiritu sancto ad fidem colliguntur. In una Spiritus sancti effusio recitatur, in alia miracula per eum gesta commemorantur. In uno Alleluia de Judaeis conversorum laetitia exprimitur, in alio de gentibus baptizatorum exsultatio accipitur. Duae quoque Lectiones leguntur, quia ordinandi Veteri et Novo Testamento docti praecipiuntur. Utrisque autem, scilicet baptizatis et ordinandis, panis vivus in Evangelio [Col. 0703A] praedicatur (Joan. VI), quo refecti nunquam moriantur. In Offertorio Spiritum sanctum sibi mitti poscunt. In Communione pacem sibi dari audiunt.



CAP. XXXVIII.---De Feria quinta.

In officio feriae quintae Spiritus Domini (Sap. I), spiritus scientiae exaltatur, per quem scientia spiritualium fidelibus datur. In Lectione et Evangelio in peccatis lapsi consolantur, dum signa per Spiritum sanctum patrata memorantur.



CAP. XXXIX.---De officio »Repleatur« Feriae VI.

In officio Repleatur os meum laude (Psal. LXX), spiritus pietatis glorificatur, per quem Trinitas collaudatur. Et quia in quatuor mundi plagis laudibus extollitur, ideo quater Alleluia concinitur. In oratione [Col. 0703B] Ecclesia precatur, ne ab hostibus perturbetur. In Lectione jucunditas faciei Dei ei promittitur (Joel. II). In Evangelio remissio peccatorum et sanitas animae praedicitur (Luc. V). Unde in Offertorio Deum laudat et in Communione gratuita Spiritus sancti dona pronuntiat.



CAP. XL.---De officio, »Charitas Dei« in Sabbato

In officio Charitas Dei (Rom. V), spiritui timoris laus canitur, per quem charitas in animam introducitur. Et quia tres partes mundi, Asia, Africa, Europa, in fide Trinitatis Spiritum sanctum accipiunt, ideo ter Alleluia, concinunt. Qui in Oratione Dominum orant, ut eis Spiritum sanctum infundat. [Col. 0703C] Sex lectiones et Evangelium (Luc. IV) septimum leguntur, quia septem dona Spiritus sancti ad memoriam reducuntur. Ideo enim septem leguntur, quia ministeria Ecclesiae in septem gradibus per septem dona Spiritus sancti hac die provehuntur. Per primam enim lectionem ostiarii, per secundam exorcistae, per tertiam lectores, per quartam acolythi, per quintam subdiaconi, per sextam diaconi, per Evangelium presbyteri instruuntur, per singula Alleluia singulorum graduum laudes exprimuntur. In Offertorio autem presbyterorum preces et oblationes pro Ecclesia intelliguntur. In Communione Christi adventus, et aeternum gaudium suis ministris promittitur.



CAP. XLI.---Dominica SS. Trinitatis, »Benedicta.«

[Col. 0703D] Dominica quae sequitur de Sancta Trinitate agitur, quia plus acceptum baptismum plus datum Spiritum oportet, ut fidem Trinitatis bonis operibus exerceant. Jam de reliquis videamus.



CAP. XLII.---De capite a Septuagesima usque post Pentecosten.

Igitur per Septuagesimam illud tempus accipitur, quo populus Dei a Pharaone in Aegypto affligebatur, et significat illud tempus quo genus humanum ante Christi adventum a diabolo in hoc mundo premebatur. Per Pascha autem illud tempus intelligitur quo filii Israel a Pharaone per agnum liberati sunt, et significat illud tempus quo fideles a diabolo per Christum redempti sunt; per quadraginta dies a Pascha usque ad Ascensionem Domini accipiuntur [Col. 0704A] quadraginta anni, quibus filii Israel cum gaudio et laetitia ad patriam redierunt, et significat illud tempus quo fideles de Christi resurrectione laeti fuerunt. Per Rogationes, cum cruces per diversa loca portantur, illud tempus intelligitur, quando filii Israel terram repromissionis ingressi arcam Domini per diversa loca portaverunt, et multas urbes subverterunt; significat illud tempus quo fideles ad ascendentem Dominum confluebant, et Jerosolymam ascendebant. Per Pentecosten, cum dona Spiritus sancti celebrantur, illud tempus accipitur, quando filii Israel, devictis hostibus, terram inter se diviserunt, et significat illud tempus, quo fideles varia dona Spiritus sancti acceperunt: Per septimanam, quae sequitur, illud tempus innuitur, quando [Col. 0704B] judices populo Dei praefuerunt, et significat illud tempus quando apostoli judices orbis populum Dei sua praesentia rexerunt. Porro Dominica, Domine, in tua misericordia, cum historia Deus omnium canitur, illud tempus ostendit, quo reges Israel multis praeliis ab hostibus vexabantur, et significat illud tempus, quando martyres a persecutoribus diversis suppliciis afficiebantur.



CAP. XLIII.---Dominica prima a Pentecoste usque ad Adventum Domini.

David itaque rex, qui a Saul et suis servis affligitur, de patria expulsus ad gentes ire cogitur, de suis viribus diffidens, de Dei adjutorio praesumens dicit: Domine, in tua misericordia speravi (Psal. XII). [Col. 0704C] Cui Oratio, Deus, in te sperantium fortitudo convenit, qui Deum fortitudinem dicit, cujus auxilium poscit. In Epistola, quae Deum Filium suum ad salvandum mundum misisse testatur consolatio prophetarum demonstratur, qui David de hostibus suis salvandum praedixerunt, et ei regnum Israel promiserunt. In Graduali, Ego dixi: Domine (Psal. XL, 5), David peccatis suis persecutionem imputat. In Alleluia, Domine Deus meus, in te speravi (Psal. VII, 2), se ab inimicis liberari postulat. In Evangelio utriusque persona exprimitur (Luc. XVI), dum in divite Saul, in Lazaro David accipitur. Saul superbius, ut dives, purpura induebatur, splendide quotidie epulabatur: David, ut Lazarus ulcerosus, sic ab hominibus ejectus, ut leprosus, per silvas egens vagabatur. [Col. 0704D] Canes Lazari ulcera lingebant, et gentiles David suscipientes confovebant. Saul mortuus tanquam dives in inferno demergitur, David sceptro regni potitur, post mortem Lazarus Abrahae in requie conjungitur. In Offertorio, Intende voci orationis (Psal. V, 3), David pro liberatione sua poscit. In Communione, Narrabo omnia mirabilia tua (Psal. IX, 2), pro collatis beneficiis grates solvit.



CAP. XLIV.---Sub gratia.

Sic Christianus populus dum ab infidelibus vel haereticis vel a male Catholicis opprimitur, et de civitate in civitatem pellitur, ad Dominum clamare cognoscitur, Domine, in tua misericordia (Psal. XII). In Oratione divinum auxilium invocat, ut ei et voluntate et actione placeat. In Epistola consolatur, [Col. 0705A] cum Deus Filium suum pro salvatione illius misisse confirmatur. In Oratione misericordiam Dei implorat. In Alleluia a persequentibus liberari postulat. Evangelium per divitem infidelem populum exprimit, per pauperem Lazarum Christianum populum innotescit. Infidelis quippe Judaicus purpura induebatur, cum de carnis nobilitate gloriabatur. Splendide epulabatur, cum in caeremoniis per sacras Scripturas instruebatur. Gentilis autem populus purpura vestiebatur, cum de regni monarchia super caeteras gentes extollebatur. Splendide epulabatur, cum philosophicis et poeticis scriptis magnificabatur. Haereticorum vero grex, quasi purpura induebatur, cum de mundanis pompis superbiens humiles aspernabatur. Splendide epulabatur, dum continuis sermonibus [Col. 0705B] saecularis eloquentiae pascebatur. Mali autem Catholici quasi purpura se vestiunt, cum de ornatu pretiosarum vestium superbiunt. Splendide epulantur dum deliciis, et carnis desideriis tantum operam dare conantur. Porro Christianus populus humilis, peccata sua confitens, terrena despiciens, sola coelestia appetens, ut Lazarus ulcerosus abjicitur, dum a Judaeis, a gentilibus, ab haereticis, a malis Catholicis despicitur. Sed cum dives moritur, in inferno truditur, quia increduli et perversi, qui hic in bonis dies ducunt, in puncto ad inferna descendunt; Lazarus autem moriens in sinum Abrahae ducitur, quia Christianus populus, qui hic affligitur, post gaudio et requie perfruetur. Unde in Offertorio [Col. 0705C] Deum regem invocat; in Communione ejus magnalia narrat.



CAP. XLV.---Dominica secunda post Pentecosten: »Factus est,« sub lege.

Dominica quae sequitur Davidicum regnum repraesentare videtur. Occiso namque Saul David a gentibus evocatur, et in regni solio sublimatur. Qui exsultans dicit Factus est Dominus protector (Psal. XVII). Cui Oratio Sancti nominis congruit, quae Dei gubernatione nunquam destitui suos dilectores dicit. Epistola etiam convenit, quae eum de morte ad vitam translatum dicit (I Joan. III). De mortis namque periculo liberatus, in regnum est translatus. Unde et in Graduali, Ad Dominum, cum tribularer (Psal. CXIX, 1) se exauditum exsultat, in Alleluia, [Col. 0705D] Deus judex (Psal. VII, 12) justum Dei judicium laudans exaltat, qui superbum Saul dejecit, et se humilem populo praefecit. Hinc Evangelium consonat, quod quemdam magnam coenam fecisse, et multos vocasse, et plurimos non venisse commemorat (Luc. XIV). Non enim dubium est, David adepto regno magnum populo instruxisse convivium. Qui venire nolebant de genere Saul erant. In Offertorio, Domine, convertere (Psal. LXXXIX, 13) precatur, ut ab hostibus undique eruatur. In communione, Cantabo Domino (Psal. CIII, 33) gratias agit, qui ei tot bona tribuit.



CAP. XLVI.---Sub gratia.

Hoc totum de Christiano populo accipitur, qui a persecutoribus in martyribus oppressus ad regnum [Col. 0706A] supernum evocatur. Qui de sua ereptione gratulabundus dicit, Factus est protector Dominus. In Oratione innotescit, quod per timorem ad amorem pervenerit. Lectio dicit quod eos mundus odio habuerit, sed nunc de morte ad vitam translati sint (I Joan. III). In Offertorio pro animabus suis orant, quas corporibus adhuc sociari non dubitant. In Communione Domino laudes solvunt, a quo bona acceperunt. Hoc officium convenienter circa festum S. Joannis cantatur, qui hora coenae a Domino mistus, et populos Dei ad convivium invitasse praedicatur. Aliquando etiam circa festum Apostolorum Petri et Pauli canitur, qui de vicis et sepibus errorum gentilem populum ad convivium Dei convocasse leguntur. Porro in cantu vox praedicantium Deum et laudantium [Col. 0706B] exprimitur, qui eis protector fuit, de tribulatione eripuit, omnia bona tribuit. Vox quoque conversorum de errore intelligitur, quos Dominus in latitudine charitatis eduxit, animas eorum eripuit, bona coelestia tribuit.



CAP. XLVII.---De sancto Joanne Baptista.

De sancto Joanne Baptista Responsoria sumpta sunt de prophetis, et de Evangelio, quia ipse erat finis prophetiae, et initium Evangelii. In festo Apostolorum in tertio nocturno, et ad Laudes antiphonae cum Alleluia canuntur, in ista autem festivitate non cantantur, quia major est gloria Novi Testamenti quam legis. Joannis enim Nativitas existit ante resurrectionem Domini: Apostolorum vero Nativitas in coelo post clarificationem Ecclesiae a Spiritu sancto. [Col. 0706C] Ideo istae antiphonae decorantur, illae non.



CAP. XLVIII.---De Vigilia S. Joannis Baptistae et officio ejus.

In festo sancti Joannis Baptistae, vel in praecipuis festivitatibus aguntur duo officia, in nocte unum, in initio noctis sine gloria peragitur, et vocatur vigiliae. Unde et praecedens dies vigilia nominatur. Aliud vero circa mediam noctem, et finitur in die, et hoc habet in tertio nocturno in antiphonis Alleluia, per unum officium recolitur legalis mos et Sabbata quae in figura futurorum celebrabantur, per aliud resurrectio Domini et nostra futura festivitas, ideo cum Alleluia peragitur, quia transit ad consortium Angelorum. Ideo autem in vigilia sanctorum [Col. 0706D] flectamus genua non dicitur, quia missa ad noctem sequentis diei pertinere videtur, alleluia vero propter jejunium dimittitur.



CAP. XLIX.---Dominica tertia post Pentecosten: »Respice in me;« sub lege.

Sequens Dominica de David poenitentia videtur instituta. Qui post adulterium cum Bethsabee, et occisionem Uriae, propheta eum increpante poenitentiam egit ex corde. Qui gemebundus dicit, Respice in me, et miserere mei (Psal. XXIV, 16). Oratio deprecationem nostram pro Dominica non dicitur, quae octavae Pentecostes ascribitur. Oratio autem Gregoriana, Protector in te sperantium, poenitenti David concordat, qui misericordiam Dei super se multiplicari flagitat, ut bona aeterna non amittat. [Col. 0707A] Epistola quoque Humiliamini sub potenti manu Dei (I Petr. V), admonitionem prophetae declarat, qua regem ad poenitentiam provocat. In Graduali autem Jacta cogitatum tuum in Domino (Psal. LIV, 23) consolatio ejusdem Prophetae notatur, qua jam poenitentem regem consolatur. In Alleluia, Diligam te, Domine (Psal. XVII, 2) David Deum laudat, quem refugium miserorum clamat. Hinc Evangelium consonat, quod gaudium angelis super uno peccatore poenitente praedicat (Luc. I, 5). In Offertorio, Sperent in te omnes (Psal. IX, 11), et de spe veniae David Deo plaudit, qui se quaerentes non dereliquit. In Communione, Ego clamavi (Psal. XVI, 6), grates solvit, quod remisso peccato communionem fidelium promeruit.



CAP. L.---Sub gratia.
[Col. 0707B]

Per David poenitentem populus fidelium accipitur, qui post idololatriam, quasi post Bethsabee adulterium, et justorum occisionem, quasi post Uriae interfectionem, ad poenitentiam convertitur. Qui in Oratione non cessat deprecari misericordiam Dei super se multiplicari. Quem Epistola admonet, ut se sub manu Dei per poenitentiam humiliet, diabolo resistat, qui eum devorare tanquam leo inhiat. Hunc populum jam sollicitum monet Graduale, ut jactet in Domino cogitatum; in Alleluia laudes Deo dicit, qui refugium tribulatis existit. Hunc Evangelium ad veniam roborat, dum angelorum super uno peccatore gaudium commemorat. In Offertorio Largitorem veniae laudat, qui in se sperantes salvat. [Col. 0707C] In Communione gratias agit, quia communionem corporis Christi percepit; Hoc etiam officium circa festum S. Joannis Baptistae, vel apostolorum canitur, qui populum ad poenitentiam provocasse leguntur.



CAP. LI.---Dominica quarta post Pentecosten: »Dominus illuminatio mea,« sub lege.

Dominica huic proxima afflictionem David nobis insinuat, qua eum filius suus Absalon judicio Dei, post peccatum Uriae affligebat. Qui expulsus de regno confidit in Domino, sic dicens: Dominus illuminatio mea, et salus mea, quem timebo? Dominus protector vitae meae, a quo trepidabo? (Psal. XXVI, 1.) De victoria autem, Qui tribulant me inimici ipsi infirmati sunt, et ceciderunt. Si consistant adversum [Col. 0707D] me castra, non timebit cor meum (ibid. 2, 3). Cui Oratio, Da, quaesumus, Domine, congruit, qui mundi cursum sibi pacifice dirigi poscit; huic rei bene Epistola concordat, quae passionem hujus temporis ad futuram gloriam non condignam pronuntiat (Rom. VIII). Porro in Graduali, Propitius esto, Domine (Deut. XXI, 8), et in versu, Adjuva nos, Deus salutaris noster (Psal. LXXVIII, 9), vox contra Absalon praeliantium accipitur. In Alleluia, Domine, in virtute tua laetabitur rex (Psal. XX, 2), vox eorumdem de victoria exsultantium intelligitur. Ab hoc Evangelium non discrepat, quod eadem mensura remetiendum [Col. 0708A] indicat. Nam David luit quod male commisit, et Absalon juste recepit quod impie promeruit. In Offertorio, Illumina oculos meos (Psal. XII, 4). Oratio David exprimit, interim dum bellum geritur; qui orat ne in morte obdormiat, ne inimicus ei praevalens gaudeat. In Communione Dominus firmamentum (Psal. XVII, 3), Deum pro victoria laudat, quem firmamentum, et adjutorem suum vocat.



CAP. LII.---Sub gratia.

David post peccatum afflictus est, Christianus populus post idololatriam ab infidelibus oppressus. Qui mundi adversa calcat, de spe promissa coelestium exsultat dicens; Dominus illuminatio mea et salus mea, quem timebo? (Psal. XXVI.) In Oratione postulat, ut ei Dominus cursum mundi pacifice dirigat. [Col. 0708B] Qui ordo praedicatorum in Epistola poenas temporales alleviat, dum non condignas passiones hujus temporis ad futuram gloriam intimat (Rom. VIII). Porro oppressi auxilium Dei in Graduali invocant, in Alleluia pro victoria de malis tripudiant. Per regem enim Christianus rex existit, qui mores et actus per virtutum sceptra regit. Evangelium mensuram bonam his promittit, quos mundus adversis pro Deo afficit. In Offertorio Christianus populus orat, ne inimicus, scilicet diabolus de ejus morte gaudeat. In Communione Deo plaudit qui ei adjutor exstitit.



CAP. LIII.---Dominica quinta post Pentecosten: »Exaudi, Domine,« sub lege.

Post flagella populus ad David confluit, eumque cum magno tripudio regno restituit. Insuper filio [Col. 0708C] ejus regnum a Domino pollicetur, de quibus officium hujus Dominicae institutum videtur. David namque pro statu regni sic orat, Exaudi, Domine, vocem meam (Psal. XXVI, 4). Oratio, Deus, qui diligentibus te bona invisibilia praeparasti, ei convenit, qui promissiones Dei consequi petit, quas filio suo de regno promisit. Epistola quoque ei congruit, quia malum pro malo non reddidit, ideo benedictionem haereditate possedit. Graduale, Protector noster, Oratio est David pro populo, Alleluia vero, In te, Domine speravi, repraesentat preces laudum pro semetipso. Evangelium huic rei consonat, quod turbas ad Jesum irruisse, et discipulos multitudinem piscium cepisse narrat [(130) 1Kb] , quia turbae ad David confluxerunt, et amici ejus plurimos undique ad [Col. 0708D] eum traxerunt. Qui in Offertorio, Benedicam Domino, gratias pro exhibitis bene agit, qui ei intellectum tribuit. In Communione, Unam petii a Domino (Psal. XXVI), pro aedificatione templi petit, quam postmodum Salomon complevit (III Reg. V, VII, 8).



CAP. LIV.---Sub gratia.

Populus quoque Christianus quondam post afflictionem persecutorum tranquillitati redditur, et ei pax aeternae vitae pro solatio promittitur. Qui in Introitu: Exaudi, Domine, vocem meam (Psal. XXVI, 7), pro praesenti Ecclesiae statu orat. In Oratione autem pro futura promissione, quae omne desiderium [Col. 0709A] superat, rogat. Epistola omnes unanimes in orationes hortatur, ut benedictionem haereditate mereantur, dicens, oculos Domini esse super justos, et aures ejus in preces eorum (I. Petr. III). Evangelium quod turbas ad Dominum cucurrisse, et discipulos multos pisces cepisse commemorat (Luc. VII), turbas gentilium ad Ecclesiam confluxisse, et praedicatores de gurgite erroris plurimos rete fidei extraxisse insinuat. In Offertorio Deum benedicit, qui ei intellectum de aeternis tribuit. In Communione unam rem postulat, ut in domo Domini in aeternum maneat. Haec Dominica aliquando infra octavam sancti Petri evenit, unde et ejus mentio in Evangelio fit. Saepius tamen circa festum sancti Jacobi occurrit, cujus etiam Evangelium in piscatione [Col. 0709B] meminit, quia nimirum hi piscatores homines errore fluctivagos sagena praedicationis extraxerunt, et ad portum aeternae vitae perduxerunt.



CAP. LV.---Dominica sexta post Pentecosten: »Dominus fortitudo,« sub lege.

Praesens Dominica inde instituitur, quod Salomon a Davide praecepto Domini rex constituitur. David namque morti appropinquans, devictis hostibus, Deo gratias agit, dum Dominum fortitudinem plebis suae dicit. De filio quoque grates solvit, dum eum protectorem salutis Christi sui, id est Salomonis nuntiavit. Deinde subjectum populum Deo commendat: Salvum fac populum tuum, Domine, et benedic haereditati tuae (Psal. XXVII, 9). Huic rei Oratio Deus virtutum concordat, in qua Deum poscit [Col. 0709C] ut in filio suo bona ac nutrita custodiat; per Epistolam Nathan prophetae et Sadoc pontificis admonitio denotatur, qua Salomonem per unctionem renovatum in novitate vitae ambulare exhortantur (Rom. VI). In Graduale, Convertere, Domine (Psal. VI, 5), illorum benedictio super regem, atque oratio super populum intelligitur. In Alleluia vero: Omnes gentes (Psal. XLVI, 2), plausus populi de unctione regis accipitur. Per Evangelium nobis admonitio David innuitur, qua filium suum moriens alloquitur, per quam eum ab homicidio et ira vetat, et ante oblatum sacrificium in se peccantibus dimittat. Porro Salomon in Offertorio Deum rogat, ut gressus suos in semitis suis perficiat. In Communione: Circuibo et immolabo Deo (Psal. XXVIII, 6) vovet, quod domum [Col. 0709D] nomini ejus aedificet.



CAP. LVI.---Sub gratia.

Sicut Salomon a patre rex constituitur, ita Constantinus a papa princeps pacis Christiano populo praeficitur, unde Ecclesia exsultans canit: Dominus fortitudo plebis suae (Psal. XXVII, 8). In Oratione Domino supplicat, ut ei religionis augmentum tribuat, et bona in eo nutriat. Epistola praedicationem Silvester papa nobis declarat, quae imperatorem Christo consepultum in baptismate nuntiat, et ut per chrismatis unctionem renatus in novitate vitae ambulet, postulat (Rom. VI). In Graduali ejus oratio super populum exprimitur; per Alleluia plausus Christiani populi de conversione regis intelligitur; [Col. 0710A] per Evangelium, doctrina sacerdotum innuitur. Constantinus in Christiana religione instruitur, quem docet homicidium et iram declinare, et sacrificium offerentem proximis commissa relaxare. In offertorio ipse rex orat, ut Deus gressus suos in semitis suis perficiat. In Communione Deo vovet quod postmodum devotus complet, scilicet ut domum nomini Domini construat, quia Ecclesiam Dei domum per eum erectam et ornatam constat.



CAP. LVII.---Dominica septima post Pentecosten: »Omnes gentes,« sub lege.

In mense Augusti dum historia: In principio Deus creavit (Gen. I, 1), pacificum Salomonis regnum nobis repraesentatur, decus regno praesens Dominica inofficiatur. Populus namque, qui sub David bellis [Col. 0710B] sudavit, sub Salomone bellis undique sopitis in laudes Dei his verbis exsultans, prorumpit: Omnes gentes, plaudite manibus; subjecit populos nobis (Psal. XLVI, 2, 4). Quibus Oratio: Deus, cujus providentia congruit, a quibus Deus cuncta noxia submovit, et omnia profutura concessit. Epistola doctrinam prophetarum insinuat, qui populum Deo in justitia servire suadebant. Graduale autem: Venite, filii (Psal. XXXIII, 12), Salomonis nobis monita innuit, qui subjectos ad observantiam legis instruit. Quibus praemium a Deo spondet dicens: Accedite ad eum et illuminamini (Ibid., VI). In Alleluia: Magnus Dominus (Psal. XLVII, 2), Deo laudes dicit, qui eum laudabilem in Jerusalem fecit. Aliqui cantant Alleluia: Eripe me de inimicis meis (Psal. LVIII, 2), [Col. 0710C] quod ei bene convenit, quia eum Deus ab omnibus inimicis eripuit. Evangelium ab hac re non discrepat, quod septem panibus quatuor millia hominum per Dominum satiata narrat (Matth. XIV), quia videlicet Salomon, qui typum Domini gessit, septem donis Spiritus sancti repletus quatuor partes mundi verbo Dei satiavit. Offertorium: Sicut in holocaustis arietum (Dan. III, 40) sacrificium Salomonis demonstrat, quod Domino in Gabaon offerebat. Communio: Inclina aurem tuam (Psal. LXXXVII, 3) orationem regis exprimit, qua sapientiam a Deo petiit et continuo accepit.



CAP. LVIII.---Sub gratia.

Salomon insignitur sceptro, et Constantinus corona [Col. 0710D] regni redimitur. Populus sub Salomone pacem habuit, et Ecclesia sub Constantino pace floruit. Unde laetabunda canit: Omnes gentes, plaudite manibus, Subjecit populos nobis. In Oratione postulat, ut Deus noxia cuncta submoveat. Per Epistolam instantia praedicatorum eam incitat, ut sic Domino in virtutibus servire studeat, quemadmodum prius daemonibus in immunditia servierat (Rom. VI). Graduale: Venite, filiis, verba Constantini nobis indicat, quibus populos orbis ad Christianam religionem invitat. In Alleluia: Magnus Dominus Deum laudat, quem in civitate Ecclesiae laudabilem fecerat, vel Alleluia: Eripe me, Domine, de inimicis meis, ei bene convenit, quia eum Deus ab hostibus in bello per vexillum sanctae crucis ubique protexit. [Col. 0711A] Evangelium quatuor millia hominum septem panibus satiata memorat, quia quatuor partes mundi donis Spiritus sancti illo tempore abunde Christus repleverat. Offertorium sacrificium Constantini exprimit, quo seipsum Deo obtulit, et Christi cultum instituit, vel sacrificium laudis Ecclesiae innuit, quod pro religioso principe Deo obtulit. Verba enim ejusdem Azarias cum sociis suis in fornace recitavit, et angelus Domini de incendio eos liberavit. Ita Ecclesiam, quam nuper persecutio afflixerat, Constantinus de angustia liberabat. Communio orationem Constantini nobis innotescit, qua pro statu Ecclesiae poscit.



CAP. LIX.---Dominica octava post Pentecosten: »Suscepimus,« sub lege.

[Col. 0711B] Praesens Dominica de famoso templo inofficiatur, quod a Salomone Jerosolymis tertio ordine aedificatur. Hoc auro et gemmis ornavit et cultum Dei per ministeria sacerdotum celebrem in eo ordinavit. Quorum laus hic repraesentatur, dum sic Domino cantatur: Suscepimus, Deus, misericordiam tuam (Psal. XLVII, 10). Quibus Oratio: Largire, quaesumus, Domine, consonat, in qua, ut recta cogitent et agant orant. Epistola eis convenit, in qua filii Dei et haeredes regni ejus dicuntur, qui spiritu Dei aguntur (Rom. VIII). Graduale: Esto mihi in Deum (Psal. XXX, 3) quod locum illum domum refugii vocat. Alleluia autem: Te decet hymnus, Deus (Psal. LXIV, 2), hoc nominatim et manifeste clamat quod hymnum in Sion, et votum in Jerusalem reddi Deo pronuntiat. [Col. 0711C] Et in Versu Replebimur (Ibid., 5), templum Dei sanctum nominat. Notandum autem quod pene ubicunque Jerusalem scribitur, longa neuma ponitur, quia per hoc jubilatio in coelesti Jerusalem exprimitur; ubi vero Alleluia Versu insignitur, ibi gemina laetitia notatur. Evangelium quoque congruit, quod non omnes regnum coelorum intrare, qui Deum in templo nomine tenus tantum invocant, dicit. Offertorium autem Populum humilem salvandum promittit (Psal. XVII, 28), Communio, Gustate (Psal. XXXIII, 9) communionem sacerdotum indicat, quam sub lege de panibus propositionis sumebant.



CAP. LX.---Sub gratia.

Salomon primus Domino templum Jerosolymis [Col. 0711D] fecit, et Constantinus primus imperatorum Ecclesiam Romae in honorem Apostolorum Petri et Pauli construxit atque Helena mater ejus templum Domino Jerosolymis instituit. Idemque princeps plurimas Ecclesias aedificavit, quas magna dote magnisque muneribus dotavit, ministerio clericorum decoravit: a Constantino quoque domus Domino fundatur, dum ejus jussu celebris Nicaena synodus congregatur, in qua ecclesia domus Dei magnifice aedificatur, dum destructis haeresibus fides roboratur. Domus tripartitur, quia Ecclesia in fide Trinitatis, in doctores, in continentes, in conjugatos dividitur, auro et gemmis ornatur, dum sacra Scriptura et sanctis viris illustratur. Postquam ergo Constantinus Ecclesiam in hac synodo pacificavit, sancta synodus laetabunda [Col. 0712A] exclamat: Suscepimus, Deus, misericordiam tuam (Psal. XLVII, 10). In oratione hunc spiritum petunt, quo recta cogitare et agere possint. In Epistola haec synodus docet, quod qui spiritu Dei aguntur, filii Dei et regni ejus haeredes noscuntur (Rom. VIII). In Graduali Deum protectorem invocat. In Alleluia, Deo hymnum pro pace Ecclesiae jubilat. Evangelium maxime huic rei concordat, quod haereticos falsos, prophetas et lupos rapaces nominat (Matth. VII), quos haec synodus ab ovibus Christi segregat. In Offertorio populum humilem salvandum pronuntiat. In communione fideles ad communionem corporis Christi instigat. Hoc officium frequenter circa festum sanctae Mariae occurrit, quae templum Dei fuit, in quo templo Ecclesia misericordiam Dei suscepit.



CAP. LXI---Dominica nona post Pentecosten: »Ecce Deus,« sub lege.
[Col. 0712B]

Post septimum annum templum Salomonis dedicatur, ideo post septimum diem haec Dominica de eadem re inofficiari notatur. In hac dedicatione rex cum populo munera Deo obtulit, et arcam testamenti hymnis et laudibus templo consecrato intulit. Qui Deum suis votis favisse exsultans dicit: Ecce Deus adjuvat me (Psal. LIII, 6), cui Oratio, Pateant aures, bene convenit, qui Deum in templo poenitentibus desiderata concedi petiit. Epistola exhortationem regis nobis insinuare videtur, qua populum monuit ne partes illorum imitarentur, qui idololatrae, fornicatores, murmuratores exstiterunt, et idcirco multa [Col. 0712C] millia ex eis reproba morte perierunt. Salomone oranter majestas Domini in templo apparuit, quam populus adorans laudavit. Hanc laudem, Graduale: Domine, Dominus noster exprimit (Psal. VIII, 2); Alleluia, Attendite, popule meus, legem (Psal. LXXV, 1), ipsius Dei allocutionem ad populum depromit. Evangelium bene concordat, quod singulos debitores ad villicum venisse, et debita domini sui scripsisse narrat (Luc. XVI) quia singuli votorum professores ad Salomonem convenerunt, et vota sua Deo obtulerunt. In Offertorio: Justitiae Domini (Psal. XVIII, 9) Salomon populum ad justitiam legis cohortatur. In Communione: Primum quaerite eis bona a Deo pollicentur.



CAP. LXII.---Sub gratia.
[Col. 0712D]

Per septiformem Spiritum fide corroborata in Nicaena Synodo tota Ecclesia repletur gaudio; rex ovans cum populo mundus induitur novo tripudio. Unde Ecclesia laetabunda canit: Ecce Deus adjuvat me (Psal. LIII, 6). In Oratione postulat, ut ea Deum roget, quae ei placeant. In Epistola sollicitudo doctorum nobis insinuat, qui populum ab idololatria a fornicatione, a murmuratione dehortantur (I Cor. X). In Graduale laudatio populorum, In Alleluia hilaris praedicatio doctorum demonstrantur. In Evangelio debita Domini per villicum descripta referuntur (Luc. XVI), et per Constantinum jura ecclesiastica statuta traduntur. In offertorio populum humilem ad justitiam Dei provocat in Communione regnum [Col. 0713A] Dei eos quaerere rogat, et sic eis omnia a Deo dari confirmat.



CAP. LXIII.---Dominica decima post Pentecosten: »Dum clamarem,« sub lege.

Dominica, quae sequitur, de oratione Salomonis et apparitione Domini instituitur. Dedicato namque templo Dominus Salomoni apparuit, se templum consecrasse et ejus preces pro omnibus, quae oravit, exaudisse innotuit, et si legem ejus cum populo custodiat, ipse quoque templum cum populo ab hostibus muniat. Si autem legem ejus abjiciant, ipse etiam templum hoc cum populo destruat. Unde Salomon se exauditum exsultans dicit: Cum clamarem ad Dominum (Psal. LIV), Cui Oratio Deus, qui omnipotentiam tuam convenit, quae ad divina promissa [Col. 0713B] currentes coelestium bonorum consortes fieri dicit. In templo Salomonis ministeria divina per Levitas distribuit, sicut ei Deus per prophetam praecepit. Hac Epistola divisiones ministrationum innotescit, dum alii sapientiam, alii scientiam, alii genera linguarum, alii interpretationem sermonum datam describit (I Cor. XII). Graduale, Custodi me, Domine (Psal. XVI, 8), orationem Salomonis insinuat, qua pro custodia templi orat. Alleluia vero: Exsultate Deo (Psal. LXXX, 2) indicat quo modo populum vel sacerdotes jubilare Deo instigat. In Evangelio expresse promissio Dei ad Salomonem notatur, ut ingressus in templo dixisse legitur: Domus mea domus orationis (Matth. XXI). Comminatio autem ejus in eo loco ubi dicit: Inimici tui ad terram prosternent te, [Col. 0713C] et non relinquent in te lapidem super lapidem (Luc. XIX). In Offertorio: Ad te, Domine (Psal. XXIV, 1) se totum Salomon Deo commendat. In Communione: Acceptabis sacrificium (Psal. L, 21) vota iterat.



CAP. LXIV.---Sub gratia.

Sic fide in Nicaena synodo roborata gloria Domini in Ecclesia apparuit, dum multa signa per suos exercuit. Unde Ecclesia pro sui glorificatione, et pro haereticorum ejectione exsultans canit: Cum clamarem ad Dominum (Psal. LIV, 17). In Oratione, exorat, ut coelestium bonorum consors fiat. In Epistola autem distinguuntur, per quos mira gesta leguntur (I Cor. XII). Alii quippe sermone sapientiae praediti fuerunt, sicut Flavianus Antiochenus episcopus, et Diodorus [Col. 0713D] episcopus, qui primitus choros alternatim psallere instituerunt, et alii quamplures qui multis libris haereticis restiterunt. Alii sermone inclyti exstirerunt, sicut Athanasius Alexandrinus episcopus, qui fidem catholicam in Quicunque vult exposuit, et Eusebius Caesariensis episcopus, qui historiam Ecclesiasticam, et Basilius Cappadocensis episcopus, et Gregorius Nazianzenus, et Joannes Chrysostomus Constantinopolitanus episcopus, et alii plurimi, qui eloquentia illo tempore Ecclesiam illustraverunt. Alii fide splendebant, sicut Constantinus imperator, qui tunc fidem percepit, et alii multi, qui tunc fidem [Col. 0714A] scriptis et dictis defendebant. Alii gratia sanitatum fulserunt, sicut Antonius, et alii Aegyptii patres, qui multas sanitates in populo fecerunt. Alii operatione virtutum resplenduerunt, sicut Martinus Turonensis episcopus, et Nicolaus Myrensis episcopus, et Epiphanius Cyprensis episcopus, et alii plerique, qui multis virtutibus mundum decoraverunt. Alii prophetiam, ut Joannes eremita habebant. Alii discretione spirituum, ut Macarius, radiabant. Alii genera linguarum acceperant, sicut Effrem, et Hieronymus, et alii plurimi, qui Hebraea, Graeca et Latina lingua multa disserebant. Alii interpretatione sermonum rutilabant, sicut idem Hieronymus presbyter, et Ambrosius Mediolanensis episcopus, et Augustinus Hipponensis episcopus, qui sacras Scripturas [Col. 0714B] interpretantes exponebant. Quae dona in se custodiri Ecclesia in Graduali postulat, in Alleluia pro donis Deo jubilat. In Evangelio [(131) 1Kb] Dominus templum Ecclesiae ingredi, et ementes et vendentes spiritualia ejicere dicitur, et domum suam domum orationis vocasse (Matth. XXI), eamque destruendam cum fletu praedixisse fertur (Luc. XIX, 42). Quod partim sub Juliano contigit, partim sub Antichristo futurum erit. Sub Juliano [(132) 1Kb] namque est ad terram prostrata, qui a gentibus est conculcata. Sub Antichristo lapis super lapidem non relinquetur, cum electi ab invicem dispergentur. In Offertorio Ecclesia se totam Deo commendat. In Communione sacrificium laudis Deo immolat. Notandum quod et Evangelium hic legitur, in quo destructio Hierosolymorum [Col. 0714C] praedicitur, quia in hoc mense et prius a Nabuchodonosor et postmodum a Romanis in eodem mense facta legitur.



CAP. LXV.---Dominica undecima post Pentecosten »Deus in loco,« sub lege.

Regina Saba Hierosolymam properat, Salomonem et templum ejus videre desiderat, aurum et gemmas obtulit, unde haec Dominica inofficiari promeruit. Viso autem templo ejus in laudem Dei erupit. Unde Ecclesia sub figura ejus sic canit, Deus, in loco sancto suo (Psal. LXVII, 6). Cui Oratio, Deus, qui abundantia pietatis tuae, convenit, in qua petit ut Deus det quod oratio petere non praesumit. Epistola ei congruit, quia audita sapientia Salomonis seipsam [Col. 0714D] despicit; dicit, gratia Dei sum id quod sum (I Cor. XV). Graduale laudem ejus exprimit in quo dicit quod cor ejus in Domino speravit, et ex voluntate ei confiteri velit. In Alleluia, Domine, Deus salutis meae (Psal. XXXVII, 23), mente Deo jubilat, quem salutem nominat. Duo homines, qui templum intrabant (Luc. XVIII), Salomon et regina erant. Ille de operibus suis gloriabatur; illa humiliter, ut Publicanus Deum deprecabatur. In Offertorio, Exaltabo te, Domine (Psal. XXIX, 2), laus ejus denotatur, qua se a Domino susceptam gratulantur. Communio, Honora Dominum de tua substantia (Prov. III, 9), munera [Col. 0715A] reginae innuit, quae Domino obtulit, et justificata in domum suam descendit.



CAP. LXVI.---Sub gratia.

Salomon Jerusalem templo inaurato innovat, quam regina de ultimis finibus videre venerat, et Constantinus Christianam religionem per egregiam Constantinopolitanam civitatem auxerat, quam Ecclesia undique confluens visitare desiderat. Regina aurum et gemmas attulit, et Ecclesia sapientia ut auro fulgidos, et virtutibus ut gemmis splendidos, protulit. Unde vero Salomoni, id est Christo de ejus templo laetabunda psallit, Deus, in loco sancto suo (Psal. LXVII, 6). Oratio evangelico Publicano bene convenit, qui petit ut Deus dimittat, quae conscientia metuit, et adjiciat quod oratio non praesumit. Cui [Col. 0715B] Epistola concordat, in qua se minimam clamat. In Graduali non coacte, sed ex voluntate ei confiteri praenuntiat (I Cor. XV). In Alleluia Deum salutis suae laudat. In Pharisaeo Evangelii (Luc. XVIII) superbus grex haereticorum; in Publicano accipitur humilis populus Catholicorum. In Offertorio laudes Ecclesia Deo solvit, qui eam ad se venientem suscepit. Communio eam hortatur, ut bona sua cum membris Christi partiatur, et sic justificata ad patriam paradisi revertatur. In hac enim Communione gratia Deo agitur, quia tunc frumentum et vinum colligitur.



CAP. LXVII.---Dominica duodecima »Deus, in adjutorium,« sub lege.

Salomone mortuo regnum dividitur, ideo et mensis [Col. 0715C] September in historiis partitur. Prior pars ejus in una historia solidatur, sequens in diversas mutatur, quia et regnum Juda in una familia David stabilitur, regnum autem Israel a pluribus invaditur. Unde et historia de his qui gentibus intermisti erant, ut Job, Tobias, Judith, Esther legitur, quia post mortem Salomonis reges cum populo, derelicto cultu Dei, cultui gentium admiscebantur. Quod Elias propheta prohibuit, cujus vita huic Dominicae officium indidit. Dum enim animam ejus auferre quaererent, in solitudinem fugit, et sic preces ad Dominum fudit, Deus, in adjutorium meum (Psal. LXIX, 2). Cui Oratio, Omnipotens et misericors Deus competit, quae Deo digne et laudabiliter a suis serviri astruit, dum rebellibus coelum tribus annis et sex [Col. 0715D] mensibus precibus clausit (III Reg. VIII). Epistola ei congruit, quae dicit, Littera occidit, spiritus autem vivificat (II Cor. III), quia Judaei quaerebant eum occidere. Deus, qui spiritus est vivificans. In Graduali, Benedicam Dominum in omni tempore benedicit (Psal. XXXIII, 2). In Alleluia, Domine, refugium (Psal. LXXXIX, 1) ad Deum laudans confugit. Evangelium ei consonat, quod mutum et surdum a Domino curatum narrat (Marc. VII), quia Elias Judaicum populum in lege Dei surdum, et a laude Dei mutum in cultum Dei revocat. Offertorium, Precatus est Moyses (Num. XXI, 17), orationem Eliae exprimit, qua [Col. 0716A] iram Dei a populo, sicut Moyses amovit. Communio De fructu operum tuorum, laudem populi innuit, quia data pluvia de fructibus terrae laudes Deo solvit.



CAP. LXVIII.---Sub gratia.

Constantino quoque mortuo Ecclesia ab haereticis scinditur, et in partes dividitur. Una pars in catholica fide roboratur, altera in multa schismata permutatur. Quia ergo turba haereticorum verum Dei cultum deserens populum catholicum verae religionis cultorem, velut Jesabel Eliam impugnat, ideo sic ad Dominum clamat, Deus in adjutorium meum intende (Psal. LXIX, 2). Qui in Oratione supplicat, ut ad promissiones Dei sine offensione, sicut haeres currat. Epistola persecutionem ejus depromit, ubi [Col. 0716B] dicit, littera occidit, spiritus autem vivificat (II Cor. III); haeretici enim Catholicos occidebant, quorum Deus animas vivificabat. Et quia catholicus populus in omnibus vicit, ideo in Graduali, Dominum in omni tempore benedicit. In Alleluia, Deum refugium suum dicit. In Evangelio (Marc. VII) surdus et mutus haereticorum grex accipitur, qui veram fidem audire et catholicam religionem confiteri per Catholicos cogitur, pro quo Ecclesia in Offertorio precatur, ne ei irascatur. In Communione Catholici Deo grates solvunt pro bonis quae de conversis abunde fluunt.



CAP. LXIX.---Item de eadem Dominica.

Hoc officium ideo nunc agitur, quia in hac septimana obitus Moysi legitur. Ideo etiam historia Job [Col. 0716C] nunc legitur, quia Job et Moyses [(133) 1Kb] contemporanei inveniuntur. Et quia populus inter hostes constitutus auxilio Moysi destituitur, sic ad Dominum clamare intelligitur, Deus, in adjutorium meum. Qui in Oratione postulat, ut ad promissa Dei, scilicet ad terram repromissionis, sine offensione hostium currat. Epistola specialiter ad Moysen spectat in eo loco, ita ut non possent filii Israel intendere in faciem Moysi propter gloriam vultus ejus (II Cor. III). Populus pro Moyse, Josue ducem recepit (Deut. XXXI), ideo in Graduali, Dominum benedicit. In Alleluia, Deum refugium sibi factum astruit. In Evangelio (Marc. VII), idem populus describitur, qui in lege Domini surdus et mutus dicitur, pro quo Moyses in officio precatur, ut ab eo furor Dei avertatur. Communio, [Col. 0716D] De fructu operum tuorum (Psal. CIII, 13), laudem populi innotescit, quam in terra possessa de fructibus solvit, ubi abundantiam panis, vini et olei habuit. In hac etiam Communione laus ab Ecclesia Deo solvitur, qui hoc tempore fructus panis, vini et olei colligitur.



CAP. LXX.---Dominica tredecima »Respice, Domine,« sub lege.

Haec Dominica incitavit officium ab Elisaeo propheta. Samaria namque ab hostibus obsessa fame, et angustia erat oppressa. Sed meritis Elisaei multitudo hostium fugatur, civitas a periculo liberatur [Col. 0717A] (IV Reg. II, III, IV, etc.). Qui in obsidione Deum sic invocat, Respice, Domine, in testamentum tuum (Psal. LXXII, 20). In Oratione postulat, ut populus praecepta Dei diligat, quomodo eum a periculo eripiat. Per Epistolam insinuatur, quid haec propter transgressionem legis patiatur, dicit enim, Lex propter transgressionem posita est (Gal. III). In Graduali Respice, Domine (Psal. XII, 4), Deum invocat, cum eum rex decollari jusserat, quia mulier filium suum ob famem comederat. In Alleluia, Venite, exsultemus Domino (Psal. XCIV, 1), Deum laudare monet, qui eis in Christiano omnem abundantiam daturus foret, hujus faciem in confessione praevenirent qui eos ab hostibus eriperet. In Evangelio homo in latrones incidisse, et a Samaritano legitur curatus [Col. 0717B] fuisse (Luc. X), quia videlicet populus Israel in latrones incidit, dum eum populus gentilis [(134) 1Kb] obsedit, de quibus alios spoliaverunt, alios vulneratos semivivos reliquerunt. Quem Samaritanus scilicet Elisaeus curavit, dum eum a periculo precibus liberavit. In Offertorio, In te speravi, Domine (Psal. XXX, 2), Deum pro liberatione populi glorificat. In Communione, Panem de coelo (Joan. VI, 31), pro abundantia collata ei gratificat.



CAP. LXXI.---Sub gratia.

Sic Ecclesia a Juliano impugnatur, fame et flagris anxiatur. Quae ad Deum sic clamat: Respice, Domine, in testamentum tuum (Psal. LXXIII, 20). In Oratione fidei, spei et charitatis augmentum poscit, quo promissa Dei consequi possit. Quam promissionem [Col. 0717C] Epistola indicat, quae Abrahae Christum promissum nuntiat (Gal. III). In Graduali iterum Ecclesia Dei auxilium invocat, quia persecutionem se ei Julianus, post bellum illaturus praedicat. In Alleluia populum convocat, Deo laudes jubilat, qui eam perempto tyranno a periculis eripuit. Evangelium bene consonat, quod hominem latrones, vulnerarint et a Samaritano curatum narrat (Luc. X), quia Christianus populus in latrones incidit, dum a persecutoribus multa crudelia pertulit, scilicet despoliatur, vulneratur, variis modis cruciatur. Quem verus Samaritanus ad stabulum duxit, dum eum Christus ad gaudia paradisi perduxit. In Offertorio, pro tyranni occisione, et sui ereptione gratias agit. [Col. 0717D] In Communione pro collatis beneficiis laudes concinit.



CAP. LXXII.---Dominica decima quarta post Pentecosten »Protector noster,« sub lege.

Sequens Dominica instituitur a rege Ezechia qui dum usque ad mortem aegrotavit, sic ad Dominum oravit, Protector noster, aspice, Deus. Unde In Oratione, Custodi, Domine, dicitur, quia sine te labitur humana mortalitas (Psal. LXXXIII, 10). Cui Isaias propheta praedixit mortis evasione Christi incarnationem, omnia Ecclesiae mysteria et futura sanctorum praemia; quae prophetia notatur in Epistola, sicut est ibi, Fructus autem spiritus est charitas, [Col. 0718A] gaudium, pax (Gal. V), etc. Recepta sanitate, rex ad templum ascendit, Deo gratias retulit, quas laudes, Graduale, Bonum est confiteri Domino (Luc. XVII), et Alleluia, Quoniam Deus magnus (Psal. XCIV, 3), exprimit. Evangelium ei consonat, quod decem leprosis mundatis unum rediisse, et gratias retulisse commemorat (Psal. XCI, 2), quia Dominus cum multa beneficia regibus Israel, et Juda contulerit, solus Ezechias pro acceptis beneficiis, debitas grates retulit. Offertorium, bene convenit, ubi Dominus angelum suum misit (Psal. XXXIII, 8), qui plusquam octoginta millia de hostibus occidit, et regem populumque Deum timentes a periculis eripuit, Communio, Panis, quem ego dabo (Joan. VI, 52), oraculum Isaiae innuit, quo Christum pro humana salutatione [Col. 0718B] venturum praecinit.



CAP. LXXIII.---Sub gratia.

Hoc Ecclesia sub typo Theodosii Majoris canit, qui defensor Ecclesiae exstitit, per quem Dominus Ecclesiam ab haereticis protexit, sicut per Ezechiam Jerusalem ab hostibus munivit. Oratio vero repraesentat ejus verba; Custodi, Domine, Ecclesiam tuam propitiatione perpetua. Epistola, quae vitia et virtutes replicat (Gal. V), synodum ejus tempore collectam insinuat, in qua vitia reprobantur, virtutes sequendae affirmantur. Graduale et Alleluia laudem regis depromit, quam pro concordia Ecclesia solvit. Evangelium bene concordat, quod unum de leprosis gratias egisse narrat (Luc. XVII), quia solum eum de haereticis regibus in catholica fide Deum [Col. 0718C] laudasse constat. Unde sicut in Offertorio dicitur, Angelus Domini (Psal. XXXIII, 8), se immisit, et eum de omnibus malis eripuit. Communio innuit quia post poenitentiam ab Ambrosio ei indictam, panem Christi et communionem Ecclesiae meruit.



CAP. LXXIV.---Item de eadem Dominica.

Ideo haec Dominica nunc cantatur, cum historia Tobiae recitatur, quia Dominus angelum suum misit, qui Tobiam a caecitate, filium a pisce, Saram a daemonio eripuit. Offertorium quoque, Immittet angelus Domini (Psal. XXXIII, 8), ad festum S. Michaelis respicit, quod tunc temporis saepius occurrit. Idcirco in hac septimana clerici ordinantur, quia ab Isaia septem dona Spiritus sancti praenominantur, [Col. 0718D] a cujus prophetia haec Dominica inofficiatur. Ideo autem in Septembri fit ordinatio, quia secundum legem in hoc mense fiebat Tabernaculorum celebratio. Ordinati enim sunt Ecclesiae ministri Dei scilicet tabernaculi. Ideo vero fit in tertia hebdomada, quia in tertio tempore ab apostolis est instituta.



CAP. LXXV.---De Quatuor Temporibus.

Quarta aetate levitae a David et Salomone in ministeria templi Dei, scilicet Ecclesiae eliguntur. Illis ex lege praecipitur; istis a Spiritu sancto dicitur, Exsultate Dei, adjutori nostro (Psal. LXXX, 2). Duae lectiones leguntur, quia ordinandi in ministros et [Col. 0719A] sacerdotes distinguuntur, et hi duas leges scire, et duo praecepta charitatis implere praecipiuntur. Una Lectio Septembri convenit, quae comprehendere oratorem, messorem, et calcatorem uvae mittentem semen dicit. Alia ordinandis congruit, quae Esdram populum docuisse astruit, qui Dominum sic laudat, Quis sicut Dominus? (Psal. CXII; Marc. IX, 29). Evangelium jejunio consonat: Quod genus daemoniorum in nullo nisi in oratione, et jejunio exire praedicat. In Offertorio electus clerus dicit, Meditabor in mandatis tuis (Psal. CXVIII). In Communione, Comedite pinguia (II Esdr. VIII), populum hortantur ad gaudia.



CAP. LXXVI.---De Feria sexta.

Feria sexta poenitentiam ordinandorum repraesentat, [Col. 0719B] quibus Spiritus sanctus clamat. Laetetur cor quaerentium Dominum. (Psal CIV). Qui in Oratione orant, ut Deo corpore et mente placeant. Lectio ad conversationem eos instruit, et veniam promittit (Osee. XIV). Qui in Graduali Deum sic invocant: Convertere, Domine, aliquantulum (Psal. LXXXIX). In Evangelio consolantur, ubi poenitenti mulieri peccata dimissa narrantur (Luc. VII). Qui repleti gaudio clamant in Offertorio, Benedic, anima mea, Domino (Psal. CXII). In Communione rogant, ut Deus opprobrium peccatorum ab eis auferat.



CAP. LXXVII.---De Sabbato.

In Sabbato ordinandi ad gratiam vocantur, quibus sic clamatur: Venite, adoremus Deum (Psal. [Col. 0719C] XCIV), Quatuor Lectiones leguntur quia ordinandi in quatuor scilicet, in acolythos, in subdiaconos, in diaconos, in presbyteros distinguuntur per Lectionem illorum doctrina, per Graduale significatur eorum vita. Deinde Lectio Danielis de tribus pueris legitur, qui in fornace probabantur (Dan. III); quia ministri Ecclesiae in camino tribulationis examinantur; Hymnus Benedictus es, Domine (ibid.), sequitur, quia eis Deum in omni tempore benedicere praecipitur. Deinde Epistola de primo et secundo tabernaculo recitatur (Hebr. IX), quia si nunc in tabernaculo Ecclesiae digne serviunt, in coelesti tabernaculo sacerdotes Agni erunt, de qua promissione Tractum jubilant: Laudate Dominum (Psal. CXXXIV). Evangelium eos monet, ne doctrina [Col. 0719D] illorum sit sterilis, ut arbor infructuosa, nec vita eorum terrenis dedita, ut mulier incurvata (Luc. XIII); qui auxilium Dei in Offertorio implorant, Domine Deus salutis meae (Psal. XXXVII). In Communione, mense septimo, per septiformem Spiritum in tabernaculum Dei, scilicet Ecclesiam Dei, septem gradibus introducti admonentur; cujus festa ut celebrent docentur.



CAP. LXXVIII.---Dominica decima quinta, »Inclina:« sub lege.

Haec Dominica accipit officium de rege Josia, cui Jeremias propheta praedixit Hierosolymae destructionem, populi in Babylonem captivitatem. Qui pertimuit, et populum congregans legem Dei [Col. 0720A] neglectam custodiri instituit. Cujus invocationem Introitus missae innuit: Inclina, Domine, aurem tuam ad me, laetifica animam servi tui (Psal. LXXXV): cui Oratio, Ecclesiam tuam, Domine, concordat, quam ut Deus mundet, muniat, rogat: Epistola nobis insinuat qualiter legem Dei observari praeceperat. Bonum, inquit, facientes non deficiamus, ergo operemur bonum (Gal. V). Item exercitatio ejus in Graduali, Bonum est confidere in Domino (Psal. CXVII). Alleluia, Domine, exaudi (Psal. XVI) orationem ejus exprimit. Alii cantant Alleluia, Confitemini Domino, et invocate nomen (Psal. CIV), quod iterum ei convenit, ubi populum ad laudem Dei invitavit. Alii cantant Alleluia, Paratum cor meum (Psal. LVI): quod ei bene congruit, [Col. 0720B] qui cor suum ad praecepta Dei praeparavit. Evangelium ejus pactum innuit, quod cum populo de observatione legis pepigit. Non potestis, inquit, Deo servire et mammonae, Quaerite regnum Dei (Matth. VI). In Offertorio, Exspectans exspectavi Dominum (Psal. XXXIX, 1), Deum laudavit, quando ingens Pascha cum populo celebravit. In Communione, Qui manducat carnem meam (Joan. VI), consolatio Dei notatur, qua eum per prophetas consolabatur.



CAP. LXXIX.---Sub gratia.

Haec Ecclesia sub typo Theodosii Junioris celebrat, qui eam pace et concordia confoederaverat. Josias namque observantiam legis ab antecessoribus suis neglectam imo abjectam restaurat, et [Col. 0720C] Theodosius Ecclesiam a tyrannis et haereticis graviter vexatam pace et Christi laude glorificat. Qui sic pro se Deum invocat: Inclina, Domine, aurem tuam ad me (Psal. LXXXV, 1). In Oratione vero supplicat, ut Deus Ecclesiam mundet, et muniat. Per Epistolam ejus exhortatio indicatur, qua sacerdotes ad concordiam adhortatur. Non simus, inquit, concupiscentes malorum, invicem provocantes, invidentes (Gal. V). In Graduali monet eos in Domino sperare. In Alleluia, Confitemini, veluti paratum Deum laudare, Evangelium bene convenit, quod duobus dominis serviri non posse dicit (Matth. VI), quia Theodosius cunctos a servitio diaboli prohibuit, regnum Dei et justitiam quaerere instituit. In Offertorio pro concordia Ecclesiae [Col. 0720D] Deo plaudit, qui canticum novum in os suum misit. In Communione ab Ecclesia laetificatur, dum in Deo manere, et Deus in eo nuntiatur.



CAP. LXXX.---Dominica decima sexta, »Miserere mei,« sub lege.

Post Josiam Jerusalem destruitur, populus captivus ducitur, ideo in hoc mense historia Machabaeorum, qui ab adversariis premebantur legitur. Populum captivum Ezechiel propheta consolatur, de quo praesens Dominica inofficiatur, qui sic pro se clamat: Miserere mei, Domine (Psal. LXXXV, 3). Pro populo autem suo sic orat; Absolve, Domine, tuorum vincula populorum, vel in Oratione, Tua nos, Domine, precatur ut eos misericordia [Col. 0721A] Domini praeveniat, et sequatur. Epistola ejus affectum exprimit, quem pro populo habuit; Obsecro, inquit, vos, ne deficiatis in tribulationibus meis pro vobis (Ephes. III). In Graduali, Timebunt gentes (Psal. CI, 16) reaedificationem Jerusalem prophetat, ubi dicit: Quoniam aedificavit Dominus Sion (ibid., 17). In Alleluia vero, In exitu Israel de Aegypto (Psal. CXIII) reversionem populi praenuntiat, ut sicut olim de Aegypto exierant, ita nunc de Babylone exire debeant. Evangelium consonat, quod mortuum civitate elatum, sed a Domino resuscitatum memorat (Luc. VII). Nam Judaicus populus quasi mortuus ad sepulcrum efferebatur, dum de Jerusalem in Babylonem captivus ducebatur. Qui a Domino suscitatur, dum ad patriam [Col. 0721B] revocatur. In Offertorio propheta vel populus divinum auxilium invocat, ut se sub hostibus eripiat. Domine, in auxilium meum (Psal LXX). In Communione, Domine, memorabor (ibid.) justitiam Dei laudat.



CAP. LXXXI.---Sub gratia.

Sic post Theodosium Roma a gentibus vastatur, Christianus populus captivatur. Quem ordo doctorum, quam multipliciter consolatur, significat praecipue Augustinus in libro, qui De civitate Dei intitulatur [(135) 1Kb] . Ordo ergo doctorum pro se sic Deum invocat, Miserere mei, Domine (Psal. LXXXV, 3) pro populo autem sic orat: Absolve, Domine, tuorum vincula populorum. In Epistola constantiam et patientiam populo praedicat, quem monet [Col. 0721C] ne in tribulationibus deficiat (Ephes. V). In Graduali dicit quod gentes Deum dicuntur timere, et omnes reges gloriam Deo debeant. In Alleluia Deum in tribulatione laudent, qui eam de populo barbaro eruat, sanctificationem suam in eis faciat. In Evangelio (filius viduae) mortuus suscitatus memoratur (Luc. VII), et in ipsis resurrectio ad vitam praedicatur. Qui populus divinum auxilium in Offertorio implorat, ut eum a malo eripiat. In Communione justitiam Dei magnificat.



CAP. LXXXII.---Dominica decima septima, »Justus es, Domine,« sub lege.

Dominica quae sequitur a Daniele propheta instituitur. Hic in captivitate positus regi somnia exposuit, [Col. 0721D] Susannam de morte eripuit (Dan. XIII); ipsum vero Deus de lacu leonum liberavit, quem sic laudans exaltavit, Justus es, Domine (Psal. CXVIII), in Oratione, Omnipotens sempiterne Deus, Deo supplicat, ut populus, qui pro meritis judicium in Dei incidit, indulgentiam sentiat, vel in Oratione, Da, quaesumus, Domine, populo tuo precatur, ut populus solum Deum sequatur. In Epistola se vinctum clamat, populum captivum ad patientiam roborat (Ephes. IV). In Graduali. Beatam gentem cantat (Psal. XXXII), quam Deus flagellando visitat. In Alleluia, Dilexi, quoniam (Psal. CXIV), Deo plaudit, qui vocem ejus exaudivit. Quidam [Col. 0722A] cantant Alleluia, Qui timent Dominum (Psal. CXIII), quod bene Danieli, vel tribus pueris sociis ejus, sive Susannae convenit, qui in Domino speraverunt, et de periculis eos eripuit. Evangelium (Luc. XIV) quoque congruit, quia Daniel Susannam salvavit, ac dimisit. Ipse in novissimo loco recubuit, dum se inter captivos esse doluit, sed rex eum superius ascendere jussit, dum eum regni principem post se constituit (Dan. III). Offertorium, Oravi Deum meum ego Daniel. (Dan. IX), specialiter orationem ejus exprimit, quam pro populo oppresso habuit, In Communione, Vovete et reddite (Psal. LXXV), populum monet, ut vota sua Deo reddere festinet, qui spiritum principum abstulit, dum Nabuchodonosor inter bestias esse censuit, [Col. 0722B] Balthasar hostibus occidendum tradidit.



CAP. LXXXIII.---Sub gratia.

Per hoc officium clerus nunc recolit, quod olim in Ecclesia sub Juliano contigit. Hic imperator populum a Gothis captum vel occisum doluit, et Dei judicium his verbis extulit: Justus es, Domine, et rectum (Psal. CXVIII). In Oratione, Da, quaesumus, Domine, populo tuo, pro populo flagitat, ut qui Dei judicio pro meritis gentibus traditus erat, indulgentiam sentiat. In Epistola (Ephes. IV) admonitio doctorum insinuatur, qua populus ad patientiam corroboratur. In Graduali beatam gentem praedicat (Psal. XXXII), quam Dominus hic flagellat. In Alleluia, Qui timent Dominum (Psal. CXIII), Deum laudandum denuntiat, qui in se sperantibus [Col. 0722C] adjutor existat. In Alleluia vero, Dilexi, quoniam (Psal. CXIV), Deo plaudit, qui exaudivit. Evangelium ei convenit, ubi dicit, quod eum Dominus superius ascendere fecerit, et ei gloriam coram cunctis tribuerit (Luc. XIV). Offertorium preces ejus exprimit, quas pro populi liberatione fudit. In Communione sacerdotes populum monent, ut vota terribili Deo reddere non tardent, qui spiritum principum abstulit, dum Alaricum, Theodericum, Totilam, tyrannos regno privans tartaris tradidit. Notandum quod in versu Offertorii cantatur, Michael venit in adjutorium meum, quia haec Dominica aliquando circa festum sancti Michaelis occurrit; vel quia memoria sancti [Col. 0722D] Michaelis sub praedicto principe instituta sit.



CAP. LXXXIV.---Dominica decima octava »Da pacem« sub lege.

In hujus Dominicae officio repraesentatur Danielis oratio, et angeli Gabrielis collocutio. Transactis quippe septuaginta annis in servitute, oravit Daniel pro populi libertate. Cui angelus Gabriel apparuit, et populum a Cyro dimittendum, et Christum pro humana liberatione nascendum significavit. Introitus ergo verba Danielis repraesentat, quibus sic pro populi salute clamat: Da pacem, Domine, sustinentibus te, ut prophetae tui fideles inveniantur (Eccli. XXXVI). In Oratione postulat ut [Col. 0723A] Deus corda eorum dirigat. In Epistola prophetia angeli intimatur, in qua nihil deesse in ulla gratia praedicatur (I Cor. I). In Graduali propheta, de angeli promissione laetatur, quia populus in domum Domini iturus praenuntiatur. In Versu orat ut pax populo fiat. In Alleluia, Laudate Dominum (Psal. CXXXIV) omnes monet, ut liberandi Deo jubilent. In Evangelio populum exhortatur, ut in patria legem Moysi in duobus praeceptis dilectioni implere non obliviscatur. In Offertorio. Sanctificavit Moyses altare (Exod. XXIV), eos instruit, ut reversi altare Domino construant, sicut Moyses praecepit. In Communione, Tollite hostias (Psal. XCV), mandat ut dona Deo pro gratiarum actione offerant.



CAP. LXXXV.---Sub gratia.
[Col. 0723B]

Per haec enim Ecclesia recolit, quae divina gratia tempore Gregorii papae dona eis contulit. Romani namque et Longobardi inter se discordes fuerunt; sed per orationem Gregorii ad pacem redierunt, Christianitatemque receperunt. Pro pace ergo Christiani populi Gregorius sic orasse legitur: Da pacem, Domine, sustinentibus te (Eccli. XXXVI). In Oratione vero corda a Deo dirigi precatur. In Epistola intelligitur ejus admonitio, quam fecit pro pacis vinculo (I Cor. I). In Graduale laetatur, quia pax ab eis laudatur. In Versu denuo orat, ut pax in turribus Ecclesiae fiat. In Alleluia populum monet, ut Deum pro pace laudet Evangelium innuit qualiter populum in gemina dilectione copulaverit. [Col. 0723C] Offertorium vero innotescit quod sacrificium laudis pro populi salute obtulit, sicut, Moyses olim pro populo fecit. In Communione, autem imperat ut pro sua concordia Deo hostias laudis offerant. Hae duae Communiones, scilicet Vovete (Psal. LXXV), et Tollite hostias (Psal. XCV) populum monent, quatenus decimas clero offerre non tardent.



CAP. LXXXVI.---Dominica decima nona, »Salus populi,« sub lege.

Sequens Dominica officium de principatu Cyri regis accipit, qui populum captivum abire permisit. Cui populo Zorobabel atque sacerdotes verba Domini annuntiant, eumque ad revertendum confortant, [Col. 0723D] ita dicentes: Salus populi ego sum, dicit Dominus. In Oratione universa eis adversantia excludi rogant. In Epistola monent eos novum hominem per justitiam induere qui Deo ducente ad patriam redire possint (Ephes. IV). Populus vero jam pergens, Dominum in Graduali sic invocat, Dirigatur oratio mea (Psal. CLX). In Alleluia, Dextera Dei (Psal. CXVII), Deo plaudit, qui cum eo virtutem fecit, qui eum ab hostibus redemit. Evangelium concordat, quod Jesum in civitatem suam venisse narrat (Matth. IX) quia populum cum Jesu sacerdotem Jerusalem redisse constat. In Offertorio, pro reversione Deo sic gratificant; Si ambulavero in medio tribulationibus (Psal. CXXXVII). In Communione, Tu mandasti mandata (Psal. CXVIII), [Col. 0724A] legem Dei se custodire pronuntiant, quam ut implere valeant, postulant.



CAP. LXXXVII.---Sub gratia.

Hoc enim officium principatui magni Caroli convenit, qui primus Romanum imperium in Germaniam transtulit. Qui Ecclesiastica jura egregie nobilitavit et populum Dei strenue gubernavit, per quem salus populi fuit. Dum eum Dominus ab hostibus defendit, hic orationem suam ad Dominum direxit, cujus dextera virtutem cum eo fecit, et quia manum suam super inimicos illius extendit, ideo mandata ejus custodivit.



CAP. LXXXVIII.---Dominica vicesima, »Omnia quae fecisti,« sub lege.

Per hunc mensem quo historia, Vidi Dominum, [Col. 0724B] de prophetis cantatur, illud tempus nobis repraesentatur, quo post conversionem a captivitate Jerusalem reaedificatur. Tunc quippe per Zachariam, et Aggaeum, Esdram, et Malachiam adventus Christi praenuntiatur, de quorum operibus hoc nomen inofficiatur. Postquam enim reversi urbem destructam et templum incensum viderunt, evigilantes clamaverunt, Omnia quae fecisti nobis, Domine (Dan. III). Qui in Oratione petunt, ut divina miseratio eorum corda dirigat. In Epistola dicitur, quod tempus redemerint, eo quod dies mali fuerint (Ephes. V), quia et pecunia et bellis ab hostibus se redemerunt, qui eos longo tempore aedificare prohibuerunt. In Graduali, Oculi omnium (Psal. CXLIV), Deum invocant, ut operi eorum faveat. In Alleluia eos prophetae [Col. 0724C] consolantur, quia qui confidunt in Domino, non commoventur. Evangelium eis congruit, ubi rex nuptias fecit (Matth. XXII), quia videlicet eo tempore Assuerus rex nuptias cum Esther fecit, et multos vocavit, sive Judaicus populus ad nuptias vocatus venit, quando de captivitate ad patriam rediit, et Dominus plebis suae copulam per legis observantiam iniit. Unde ipsi in Offertorio de reditu suo exsultant dicentes, Super flumina Babylonis (Psal. CXXXVI). Postquam autem Esdras venit, et eis coaedificare coepit, sic in Communione ad Deum oravit, Memento verbi tui (Psal. CXVIII).



CAP. LXXXIX.---Sub gratia.

Hoc enim totum ad Christianum populum refertur, [Col. 0724D] qui ab Hunnis sive ab Ungaris vastatur, sed per fideles imperatores superatis hostibus in laudem Dei postmodum coadunatur.



CAP. XC.---Dominica vicesima prima, »In voluntate,« sub lege.

Sequens Dominica de historia Esther inofficiatur, per quam populus Dei ab imminenti periculo liberatur, et progenies adversariorum exterminatur. Haec pro populo iisdem verbis Deum invocat: In voluntate tua, Domine (Psal. LXXII). In Oratione vero oravit, ut Deus familiam suam custodiret. In Epistola afflictio Judaeorum exprimitur, quibus erat tunc colluctatio adversus principes, et potestates, contra mundi rectores (Ephes. V). In Graduali, Domine, refugium, (Psal. LXXXIX), ad Deum per jejunium [Col. 0725A] confugiunt, ejusque auxilium petunt. In Alleluia, De profundis clamavi, pro tribulatione sua clamant, et mox eos Dominus liberat. Per regulum in Evangelio, cujus filius infirmabatur (Joan. IV), Assuerus intelligitur, cujus dilectus animo ad mortem trahebatur. Per Offertorium, Vir erat (Job I), Mardochaeus accipitur, qui ut Job graviter tentabatur, sed probatus similiter magnificabatur. Qui in Communione, In salutari tuo (Psal. CXVIII), Deo gratias agit, quod de persequentibus se judicium fecit.



CAP. XCI.---Sub gratia.

Haec enim Dominica nostrum tempus exprimere videtur, quo populus fidelium ab adversariis affligitur, sed oratione Ecclesiae et sapientium labore ab hostibus eripitur. Notandum quod in Offertorio, [Col. 0725B] Vir erat (Job I), verba non repetuntur, et in Versibus saepius repetuntur, quia aegrotanti, et loqui conanti verba intercipiuntur, sed saepius incepta vix perficiuntur. In Versibus Job aegrotans intelligitur. Per Job autem Christus designatur, qui pro nobis doluit, et seipsum in sacrificium Patri pro mundo obtulit, et hoc Versus exprimunt. Offertorium autem Ecclesiam significat, quae Christum jugiter immolat, et eum pro nobis oblatum commemorat.



CAP. XCII.---Dominica vicesima secunda, »Si iniquitates,« sub lege.

Praesens Dominica videtur de historia Judith instituta. Populus namque Dei dum ab Holoferne in Bethulia obsideretur, ad Deum sic clamasse intelligitur. [Col. 0725C] Si iniquitates observaveris (Psal. CXXIX), Oratio vero, Deus noster, refugium, innuit orationem Judith, qua populo pacem et indulgentiam petiit. Epistola (Philipp. I) autem consolationem principum demonstrat, qua populum afflictum sublevabant. Graduale, Ecce quam bonum (Psal. CXXXII) gaudium populi exprimit quod reversa Judith habuit, cum caput Holofernis attulit. Alleluia vero, Lauda, anima mea, Dominum (Psal. CXLV), gaudium ipsius Judith insinuat, quo de victoria et populi liberatione exsultat. Porro Evangelium (Matth. XVIII) bene concordat, quod regem rationem cum servis suis posuisse commemorat Nabuchodonosor, qui et Cambyses, cum suis consilium habuit, quando sibi universa regna subjugare disposuit. Qui decem [Col. 0725D] millia talenta debuit, in hac significatione Holofernes fuit, qui pro magno honore sibi collato debitor regis exstitit. Hic egressus conservum in carcerem misit, dum Holofernes cum exercitu egressus omnem populum in angustiam redegit. Sive conservum in carcerem misit, dum Achior ducem periculo submisit. Offertorium, Recordare mei (Jer. XV), Orationem Judith repraesentat, qua Deum in periculo invocat, quatenus verba ejus coram principe Holoferne placeant. Communio dico vobis (Luc. XV) conversionem Achior sonare videtur, qui perempto Holoferne populo Dei apponitur.



CAP. XCIII.---Sub gratia.

Quia totus populus fidelium ab exordio mundi [Col. 0726A] usque in finem unum corpus est Ecclesiae Dei, aliquando de transactis, aliquando de futuris divinum officium instituitur. Unde et hoc officium ad tempora Antichristi refertur, sub quo Ecclesia graviter affligetur, sicut hic populus sub Nabuchodonosor afflictus legitur. Porro Ecclesia de sua afflictione sic ad Dominum clamabat, Si iniquitates observaveris (Psal. CXXIII). Deinde orat, ut ei Deus refugium fiat. Per Epistolam praedicatio Eliae, et Enoch denotatur, qua afflictam Ecclesiam consolantur. In Graduale et Alleluia gaudium Ecclesiae insinuatur, quo de conversis Judaeis gratulatur. Evangelium optime congruit, in quo rex rationem cum servis ponit (Matth. XVIII), quia Christus rex verus tunc ad judicium veniet, qui a cunctis actus singulorum exiget. Antichristus [Col. 0726B] etiam rationem cum populo ponet, quia cunctos sibi subdere disponet. Conservum in carcerem mittet, quia cunctum populum sibi rebellem crudeliter affliget. Offertorium orationem Ecclesiae exprimit, qua Deum sui recordari poscit. Quam Deus exaudiens citius liberabit, dum Antichristum in tentorio suo exanimabit, sicut Holofernem per Judith in tentorio suo trucidavit. Communione vero gaudium innotescit, quo justi super his gaudebunt, qui post interitum Antichristi conversi erunt.



CAP. XCIV.---Dominica vacat.

Dominica, quae officio cantus caret, ubi in Evangelio Dominus censum Caesari reddi jubet (Matth. XXII), illud tempus denotat quo omnis populus sub Magno Alexandro in luctu erat; quem ipse variis [Col. 0726C] bellis oppressit, et censum sibi dari compulit. Illud enim tempus exprimit, quo Antichristus universum populum suo servitio addicet.



CAP. XCV.---Dominica vacat.

Dominica, quae hanc sine cantu sequitur, ubi in Evangelio mulier fluxum sanguinis duodecim annis patiens a Domino curata legitur (Matth. IX; Luc. VIII), illud tempus sub Seleuco rege innuit, quo tota Asia prius duodecim annis sub Alexandro sanguine bellorum fatigata, liberata fuit. Haec enim cantu non inofficiatur, quia mox tota terra bellis turbabatur. Illud quoque tempus quod post mortem Antichristi futurum erit, innuitur, quo Ecclesia prius ab ipso sanguine persecutionis vexata liberabitur.



CAP. XCVI.---Dominica vicesima quarta post Pentecosten, »Dicit Dominus,« sub lege.
[Col. 0726D]

Ultima Dominica inofficiatur de Machabaeorum historia, quibus post multos sudores bellorum Christus citius advenire promittitur, per quem ab hostibus liberentur. Sacerdotes ergo eos propheticis verbis sic alloquuntur. Dicit Dominus ego cogito (Jer. XXIX). Qui in Oratione, Excita, Domine, precantur ut eorum mentes ad divinum opus excitentur. Lectio eis regem affuturum praedicat, qui eos in justitia judicans ab inimicis eruat. Qui in Graduali pro sua liberatione et hostium confusione gratias agunt. In Alleluia ei, Qui sanat contritos corde (Psal. CXLVI), plaudunt, Evangelium bene consonat, quod quinque millia quinque panibus satiata narrat (Luc. IX), [Col. 0727A] quod post quinque millia annorum datus est panis angelorum, per quem refectae sunt mentes beatorum. In Offertorio, De profundis (Psal. CXXIX) peccatores ad Dominum clamant, ut hoc pane digni fiant. In communione, amen dico vobis (Marc. XI) divina vox eis pollicetur quod oratio eorum impleatur.



CAP. XCVII.---Sub gratia.

Per hoc enim officium Ecclesia tribulationem Christiani populi recolit, quam sub Antichristo sicut Machabaei sub Antiocho passurus erat. Huic adventus Christi propinquus praenuntiatur, per quem ab omnium hostium formidine eruatur. Per fideles ergo sic consolatur, Dicit Dominus ego cogito (Jer. XXIX). Qui in Oratione mentes suas ad poenitentiam excitari [Col. 0727B] postulant, quo remedia indulgentiae percipiant. In Lectione regnum Christi et ejus judicium eis promittitur, et ipsi in Graduali et Alleluia de sua ereptione gratulantur. In Evangelio populi ad Christum confluxisse, et ab eo refecti referuntur (Luc. IX), quia tunc omnes gentes ad Christi judicium concurrent et ab eo qui est panis vivus reficientur. In Offertorio petunt illo digni fieri. In Communione promittitur illorum oratio compleri. Ideo Evangelium de quinque millibus nunc legitur, quia abhinc quinque Dominicae ad Nativitatem Domini computantur, quo quasi post quinque aetates coelesti pane fideles satiantur. Ideo enim Evangelium legitur, quia semper circa festum sancti Andreae evenit, cujus mentio in eodem Evangelio agitur. Quaeritur [Col. 0727C] cur per aestatem plures sint Lectiones, et Evangelia, quam officia. Sed sciendum est quod officia embolismis, Lectiones et Evangelia communibus annis conveniunt.



CAP. XCVIII.---Ordo de »Alleluiis« Dominicalibus apud quosdam.

Quidam observant hunc ordinem in Alleluiis Dominicalibus, qui etiam bene congruit officiis vel temporibus. In prima Dominica, Domine, in tua misericordia, alleluia, In te, Domine, speravi. In secunda Dominica, Factus est Dominus protector, alleluia, Diligam te, Domine. In tertia, Respice, alleluia, Venite exsultemus. In quarta, Dominus illuminatio, Confitemini Domino. In quinta, Exaudi, Domine, Qui [Col. 0727D] timet Deum. In sexta, Dominus fortitudo, Domine, refugium. In septima, Omnes gentes. In octava, Suscepimus Deus, Quoniam Deus magnus. In nona, Ecce Deus, qui sanat. In decima, Dum clamarem, Laetatus sum. In undecima, Deus in loco, Paratum cor meum. In duodecima, Deus in adjutorium, Exsultate Deo. In decima tertia, Respice Deus, Dominus regnavit. In decima quarta, Protector noster, Lauda Jerusalem. In decima quinta, Inclina Deus, Domine Deus. In decima sexta, Miserere mihi, Laudate Dominum, omnes gentes. In decima septima, Justus es, Domine: Deus judex. In decima octava, Da pacem, Domine, Qui posuit fines. In decima nona, Salus populi, Adorabo ad templum. In vicesima, Omnia quae fecisti, Redemptor. In vicesima prima, In voluntate, [Col. 0728A] Te decet. In vicesima secunda, Si iniquitates, De profundis. In vicesima tertia, Dicit Dominus, Dextera Dei, vel In exitu Israel. In hoc mense Joannis Baptistae praedicatio insinuatur, per quem Christus in carnem venisse demonstratur. Unde et Adventus Domini, ac Nativitas ei in hoc mense celebratur.



CAP. XCIX.---Dominica prima in Adventu Domini.

Dominica prima de Adventu Domini officium de Joanne Baptista sumit, sub cujus persona Ecclesia canit, Ad te levavi animam meam (Psal. XXIV). Qui in Oratione rogat, ut Christus adveniens humanum genus a peccatis eripiat. In Epistola noctem infidelitatis praecessisse, diem fide appropinquare denuntiat. In Graduali verbum ad ipsum Christum dirigit, cum ab eo baptizandus advenit, Universi qui te, etc. [Col. 0728B] Vias tuas, Domine. In Alleluia Deum postulat, ut salutare suum, id est filium hominis ostendat Evangelium bene congruit, quod Marcus initio libri sui de Joanne scribit, Ecce mitto angelum (Marc. I). Alii legunt Evangelium: Cum appropinquaret Jesus Jerosolymis (Luc. VII), quod etiam Adventui Domini convenit, propter Versum, Benedictus qui venit in nomine Domini. Offertorium, Ad te, Domine, levavi (Psal. XXV), sacrificium Joannis sonat, ubi animas poenitentium Deo offerebat. In Communione terram fructum dare, id est Mariam Christum generare praedicat.



CAP. C.---Dominica secunda in Adventu, »Populus Sion.«

Dominica secunda de persona prophetarum inofficiatur, [Col. 0728C] per quos Adventus Christi Synagogae annuntiatur sic, Populus Sion, Ecce, In priori officio vocatio Judaeorum, in isto autem vocatio gentium notatur, ubi canitur Ecce Dominus veniet ad salvandas gentes, quae gentes in oratione precantur, ut corda illarum viae Christo praeparentur. In Epistola voce prophetarum vocantur. Moyses namque dicit: Laetamini, gentes, cum plebe ejus, David quoque, Laudate Dominum omnes gentes (Psal. CXVI). Isaias enim, Qui exsurget regere gentes, in eum gentes sperabunt (Isai. XI). In Graduali dicit Propheta praedicatoribus: Congregate illi sanctos ejus (Psal. XLIX). In Alleluia gentes exsultant dicentes: In domum Domini laetantes ibimus (Psal. CXXI). Evangelium [Col. 0728D] bene consonat, quia redemptio nostra appropinquat. Ideo hoc Evangelium in secunda Dominica recitatur (Luc. XXI), quia in eo secundus Adventus Christi praenuntiatur. In Offertorio gentes se Christo offerunt gaudentesque dicunt, Deus, tu conversus vivificabis nos. In communione Ecclesiae de gentibus propheticus ordo applaudit dicens, Jerusalem, surge et sta.



CAP. CI.---Dominica tertia, »Gaudete in Domino.«

Dominica tertia de persona apostolorum officio laetatur, per quos uterque populus ad fidem vocatur, quorum voce sic cantatur: Gaudete in Domino, subauditur ex Judaeis fideles, iterum dico: Gaudete (Philipp. IV), videlicet fideles ex gentibus. Qui in [Col. 0729A] Oratione precantur, ut tenebrae illorum mentis illustrentur. In Epistola Apostolica eis nuntiat, quod Christus adveniat, qui abscondita tenebrarum illuminet. In Graduali, et Alleluia fideles postulant, ut Christus quantocius adveniat. Evangelium de signis Christi, et Joannis sanctitate legitur (Joan. I), quia Christi divinitas per Joannem praedicatur. Ideo in tertia Dominica legitur, quia Christus in tertio mundi tempore per miracula innotescit. In Offertorio fideles gratias agunt, quod eos Dominus suo adventu benedixit, iram suam ab eis avertit, Benedixisti, Domine, terram (Psal. LXXXIV). In Communione per praedicatores consolantur, et Dominus eos salvare promittit. Officia quartae et sextae feriae et Sabbati Adventui Domini, et quatuor Temporibus congruunt, [Col. 0729B] qua Christum devotissime adventurum canunt.



CAP. CII.---Dominica quarta, »Memento nostri, Domine.«

Dominica quarta ab officio propter ordines prioris diei vacat, sed a modernis officio, Memento nostri, Domine (Psal. CV), tripudiat. Quod officium ex persona doctorum cantatur, per quos secundus Adventus Domini praedicatur. Qui sic conclamant. Memento nostri, Domine, in Oratione orant, ut Dominus adveniens magna virtute eis succurrat. In Epistola fideles gaudere monentur, quia Dominus prope est. Qui in Graduali prope se invocantibus plaudunt. In Alleluia, citius ad relaxanda facinora venire petunt. In Evangelio eis dicitur, ut viam Domino parent, [Col. 0729C] qui cito veniet. In Offertorio et in Communione virgo salutatur, per cujus partum mundus salvatur.



CAP. CIII.---De vigilia Nativitatis Domini, »Hodie scietis.«

Per vigiliam Domini praesens vita denotatur, in qua nobis Christus adventurus praenuntiatur. Unde canitur in officio: Hodie, id est in hac vita, scietis quia veniet Dominus, et mane, id est in futura vita, videbitis gloriam ejus (Exod. XVI). Unde in Oratione, quem redemptorem laeti suscepimus, venientem quoque judicem securi videamus. Duae Lectiones leguntur, quia Christus a prophetis nasciturus, ab apostolis natus praedicatur. Ideo una a propheta, altera ab Apostolo recitetur. In Graduali Christi Nativitas [Col. 0729D] promittitur, sed in supremo mane videndus dicitur. Alleluia in vigiliis, et in Quatuor Temporibus, propter jejunium non cantatur. In Dominica autem si venerit ob resurrectionem Domini canitur. Evangelium et Offertorium instantem nativitatem canit. Communio autem secundum Christi adventum promit: Revelabitur gloria Domini (Isai. XL).



CAP. CIV.---In Natali Domini in nocte, prior missa »Dominus dixit ad me.«

In die sancto Natali Domini constituit Telesphorus papa tres missas hac de causa celebrari, quia constat tria tempora hujus mundi per hanc singularem nativitatem salvari. Per missam quae in nocte cantatur, tempus ante legem designatur, quod tenebris [Col. 0730A] ignorantiae involvebatur. Ideo ad hanc missam legitur, Populus qui ambulabat in tenebris (Isai. IX). Introitus ortum verae lucis exprimit, cum Filius Dei nascens mundo dicit: Dominus dixit ad me (Psal. II). Gloria in excelsis, chorum angelicum repraesentat, qui hunc hymnum tunc primitus canebat. Oratio in persona pastorum dicitur, qui petunt illa luce in coelis perfrui, quae claruit in terris. Duae Lectiones leguntur, quia haec a veteri et nova lege praedicantur. Ideo autem similiter recitantur, quia Vetus et Novum Testamentum concorditer concinnantur. In Oratione Pater Filii nativitatem commendat, quem ante luciferum genuisse commemorat (Psal. CIX). Ante luciferum quippe scilicet, primum archangelum eum Pater genuit, quem ante [Col. 0730B] luciferum stellam videlicet media nocte mater peperit. Cujus nativitas ipsius nati voce in alleluia Dominus dixit ad me (Psal. II), insinuatur, quod in laudem ejus ab Ecclesia jubilatur. Qualiter haec nativitas contigerit, Evangelium depromit. Quod Credo in unum Deum sequitur, significat quia Ecclesia in natum se credere fatetur, qui nobis in cibum datur.



CAP. CV.---In mane missa, »Lux fulgebit hodie.«

Per missam, quae in exortu legis agitur, tempus legis intelligitur, in quo lux fidei per Scripturas mundo infunditur. Unde sub hac significatione canitur: Lux fulgebit hodie (Isai. IX). In oratione Ecclesia precatur, ut quae nova luce perfunditur, sicut fide ita opere splendere mereatur. Duae lectiones leguntur, [Col. 0730C] quia Christus pro duobus populis nascitur. Graduale in persona pastorum cantatur, a quibus Christus inventus sic adoratur, Benedictus qui venit in nomine Domini, Deus Dominus et illuxit (Psal. CXVII). In Alleluia, Dominus regnavit (Psal. XCVI), laus illorum exprimitur, quae mox per Evangelium refertur. In Offertorio, ejus divinitas ab Ecclesia collaudatur; in Communione ejus incarnatio praedicatur.



CAP. CVI.---Major missa, »Puer natus est nobis.«

Per tertiam missam, quae ad horam tertiam in die celebratur, tertium tempus mundi, scilicet gratia denotatur, quo puer natus est per quem mundus creatus est, quando magnus consilii angelus (Isai. IX) venit et diem aeternitatis attulit. Quem in Oratione [Col. 0730D] genus humanum orat, ut se de jugo peccati eripiat. Duae Lectiones ex propheta et Apostolo recitantur, quia per prophetas et apostolos haec gratia praedicatur, et activi et contemplativi per hanc nativitatem salvantur. Graduale ex persona prophetarum cantatur, in quo Judaei et gentiles ad laudem Dei hortantur, quia Deus salutare, id est filium suum Judaeis notum fecit, justitiam suam, scilicet eumdem Filium gentibus revelavit. Alleluia, ex persona apostolorum jubilatur, per quos Ecclesia de gentibus cum primitiva Ecclesia Christum adorare exhortatur. Per melodiam vero Sequentiae intelligitur jubilatio ipsius Ecclesiae. In Evangelio sublimitas divinitatis ejus narratur, quae in Offertorio ab omnibus sic laudatur. [Col. 0731A] Tui sunt coeli et terra (Psal. LXXXVIII). In Communione omnibus adhuc videnda repromittitur.



CAP. CVII.---Quare Evangelium de Abel de sancto Stephano legatur.

Evangelium, in quo de Abel agitur, ideo de sancto Stephano legitur, quia sicut Abel in Veteri Testamento protomartyr fuit, ita Stephanus in Novo protomartyr exstitit. Hoc enim Evangelium propter nativitatem Domini legitur, propter verbum, in quo dicitur, Benedictus qui venit in nomine Domini (Matth. XXIII).



CAP. CVIII.---Dominica »Dum medium silentium.

Dominica Dum medium silentium (Sap. XVIII) tripudium primitivae Ecclesiae insinuat, quo de Christi nativitate exsultat.



CAP. CIX.---De Epiphania, »Ecce advenit.«
[Col. 0731B]

Officium Ecce advenit sub persona Ecclesiae de gentibus cantatur quae de Christi incarnatione laetatur. Quae in Oratione precatur, ut ad contemplandam speciem Dei perducatur. Reliqua sancto diei conveniunt, in quo gentes ad adorandum Dominum venerunt.



CAP. CX.---Dominica »In excelso throno.«

Post baptisma Christus tres annos praedicasse narratur, de quibus tria officia Dominicalia instituta videntur. Post tentationem quippe angeli accesserunt, et ei ministraverunt. Unde in Introitu: In excelso throno, cantatur, Quem adorat multitudo angelorum. Epistola dicit, si ei per sanctimoniam conformemur, membra ejus efficiemur (Rom. XII). Quem Ecclesia in Graduali benedicit, qui solus mirabilia facit. In [Col. 0731C] Alleluia ei jubilat, de quo in Evangelio legitur, quod parentibus sui causa subditus erat (Luc. II). In Offertorio, Omnis terra ei jubilare (Psal. LXV), et in laetitia admonetur servire. In Communione ejus humanitas et divinitas praedicatur, in qua matre, ut homo increpatur, et Patris Filius, ut Deus affirmatur.



CAP. CXI.---De tertia Dominica, »Omnis terra.«

Secundum officium de miraculis Christi instituitur, unde et Evangelium, in quo signa inchoavit, legitur. Quod officium sub persona humani generis canitur, quia omnis terra Christum Deum adorare hortatur (Psal. LXV). In Epistola gratiarum dona scribuntur, quae per Christum aguntur scilicet Prophetia, doctrina, exhortatio, dilectio, et caetera. In [Col. 0731D] Graduali Ecclesia Deo plaudit, qui Verbum suum misit, et eam de interitu sanavit in Alleluia et in Offertorio ei jubilat. In Communione sicut de aqua vinum (Joan. II), sic de vino sanguinem suum commutare cantat.



CAP. CXII.---De Dominica quarta »Adorate Deum.«

Tertium officium sub persona angelorum cantatur (Psal. XCVI), a quibus Christus Deus adoratur, per quem illorum numerus reintegratur. In Oratione fideles postulant, ut eos Deus dextera sua protegat. In Epistola per praedicatores admonentur, ne malum pro malo reddant, bona coram Deo et hominibus provideant (Rom. XII). In Graduali Christus laudatur, per quem gentes convertuntur. In Alleluia angeli [Col. 0732A] ad laudandum invitantur, quia gentes per Christum salvantur. In Evangelio leprosus et infirmus curantur (Matth. VIII), quia Judaicus et gentilis populus per Christum sanantur. In Offertorio Ecclesia pro utroque populo ei laudem canit, cujus dextera virtutem fecit (Psal. CXVII). In communione omnes de signis et verbis ejus mirabantur, qui ad fidem convertebantur (Luc. IV).



CAP. CXIII.---De eadem quarta Dominica.

In quarta Dominica Evangelium recitatur, quo Christo in naviculam ascendente mare turbabatur, et ipse dormiens a suis excitatur (Matth. VIII), quia videlicet in quarto anno post baptismum suum Christus in crucem ascendit, et ventus diabolus turbam Judaeorum commovit, et Christus somno mortis [Col. 0732B] obdormivit, quem precatio suorum citius excitavit.



CAP. CXIV.---De officio sanctorum Gervasii et Prothasii.

Officia de sanctis sunt instituta, ut partim tempori, partim conveniant diei, sicut de sanctis Gervasio et Prothasio officium loquitur, Dominus pacem cantatur, quia illa die pax inter Romanos et Longobardos facta memoratur.



CAP. CXV.---Quare Versus in nocte sancti Pauli ad antiphonas dicantur, et de sancto Laurentio similiter.

Nocturnale officium de sancto Paulo ideo Versibus antiphonarum insignitur, quia ipse plus omnibus lahorasse [Col. 0732C] apostolis legitur. Similiter Versus ad antiphonas de sancto Laurentio cantantur, quia ejus passio omnibus martyribus praefertur, sic de caeteris notandum est.



CAP. CXVI.---De officio mortuorum.

In officio mortuorum imitamur officia mortis, vel sepulturae Domini. Ideoque Invitatorium non cantatur, et benedictiones ad Lectiones non dantur, quia et ibi intermittuntur, et luctus vel tristitia in hoc cantu aguntur. Pro mortuis autem ob duas causas campanas sonamus, ut videlicet viventes pro eis orent et ut se etiam morituros cogitent, seque ad regna coelorum ituros praeparent, ad quod nos, qui sine fine vivit, et regnat feliciter perducat, Amen.



CAP. CXVII.---Excerptum de Romano Ordine.
[Col. 0732D]

Jam de officiis quae videbantur Christo opitulante explicuimus, nunc pauca de Romano Ordine adjicere censuimus.


De Adventu Domini.

Ab Adventu Domini usque ad Nativitatem ejus, Te Deum laudamus, et Gloria in excelsis non canitur, et Ite Missa est intermittitur, quod nunquam dicitur, nisi quando Gloria in excelsis canitur. Dalmaticae quoque et subdiaconalia non portantur. Si infra Adventum Domini festum sancti Andreae, vel sancti Thomae, vel Dedicatio Ecclesiae occurrerit, praedictas glorificationes non omittimus, In feria sexta de sancta Cruce, et in Dominicis diebus de [Col. 0733A] sancta Trinitate non cantatur. Ad laudes in Dominicis, Dominus regnavit, cum reliquis cantatur.


De historia »Clama in fortitudine.«

Historia Clama in fortitudine non ad Quatuor Tempora, sed ad proximam septimanam natalis Domini pertinet, sicut illa responsoria ad illam hebdomadam ante Pascha pertinent. Unde et singulis diebus laudes habent. In hac septimana enim O cantatur, in quibus Veni scribitur, quae septem tantum reperiuntur.


De Vigilia Domini.

Vigilia Domini, in qua feria occurrerit, illius ferialem psalmum et canticum cum antiphona obtinebit; praecedens vero Sabbatum canticum, Audite coeli cum antiphona exspectetur habebit. Si vigilia [Col. 0733B] Domini in Dominicam evenerit, sex responsoria de historia, Canite tuba, et tria de vigilia cum laudibus assumet, missam de Vigilia, horas de Dominica accipiet.


De Nativitate Domini.

In Nativitate Domini, Te Deum laudamus, post nonum responsorium ante missam canitur. Ad missam vero non Ite Missa est, sed Benedicamus Domino dicitur.


De Sancto Stephano.

In festo sancti Stephani secundam vesperam totam de sancto Stephano canimus. Similiter de sancto Joanne in sequenti die facimus. In nativitate Innocentium. Gloria in excelsis, et Te Deum laudamus, et Alleluia, et Ite Missa est non cantantur, [Col. 0733C] Dalmaticae non portantur, Gloria Patri; nunquam nisi in Passione Domini omittitur. Si illorum festivitas in Dominica occurrerit, nihil de his omittimus. In octava quoque illorum omnia canimus, si Natalis Domini, vel alia sequens festivitas in Dominica evenerit. Officium Dum medium silentium post nativitatem Innocentum canimus, et in sequenti Dominica idem repetimus. In VIII Domini, non Puer natus est, sed Vultum tuum est cantandum, quia totum officium illa die de sancta Maria agitur. Unde et alleluia, Post partum cantatur, et Oratio, Deus qui salutis aeternae. Si vigilia Epiphaniae in Dominica evenerit, officium Dum medium silentium, ut in priori Dominica pleniter observatur. Si in alia [Col. 0733D] die idem quoque officium, sed cum Lectione scimus, et Evangelio Defuncto Herode cantatur. In Epiphania Invitatorium non cantatur, sed a psalmo Afferte Domino inchoatur, et antiphona; Fluminis, cum psalmo, Deus noster refugium in tertio nocturno servatur. Si Epiphania in Dominica evenerit, Dominica in octava differtur, si autem Dominica infra octavam occurrerit, In excelso throno, totum cantabitur. Quod etiam, si necesse fuerit, in sequenti Dominica repetitur, Ad Dominicam autem infra octavam psalmi Dominicales cum cantu de Epiphania recitandi sunt. Privatis quoque diebus infra VIII feriales nocturnae cum antiphonis de Epiphania et responsoriis cantandae sunt. Matutinae laudes etiam de festo agendae sunt. Juxta Romanum ordinem [Col. 0734A] nunquam nocturnam ferialem dimittimus, cum tria responsoria dicimus, nisi in hebdomada Paschae et Pentecostes. Omni anno In excelso throno infra octavam Epiphaniae cantabitur, etiam si plures septimanae ad Septuagesimam videantur. Porro, si una tantum hebdomada inter Epiphaniam et septuagesimam occurrerit, duo officia in se coarctabit. Post octavam Epiphaniae Epistolae Pauli leguntur, sive Dominica, sive feriales dies sunt. Si duo festa cum pleno officio in unum diem convenerint, de uno pleniter agatur, alterius mentio cum antiphona et oratione fiat, aut in alterum diem ut festum sancti Pauli differatur, nullius sancti mentionem post missam facimus, de quo tria responsoria canimus. In festo novem lectionum cantatur, Gloria in excelsis, [Col. 0734B] et Te Deum laudamus, et Ite missa est, nisi infra Adventum Domini et Septuagesimam. Credo in unum Deum in omnibus Dominicis, et festis sanctae Mariae et apostolorum et sanctae Crucis, et Dedicationis, et Omnium Sanctorum canitur. Quando Gloria in excelsis cantatur, semper dalmaticae et subdiaconalia portantur. Alexander papa secundus constituit, ut Alleluia ad vesperam dimittatur, et heptaticus cum responsoriis ad nocturnum incipiatur. Eadem vero historia in sequenti repetatur, ab hinc usque in Pascha. Gloria in excelsis, et Te Deum, et Ite missa est, et dalmatica et subtile dimittuntur.


De Purificatione sanctae Mariae.

Si Purificatio sanctae Mariae infra Septuagesimam occurrerit, nihil de ea nisi Alleluia mittamus. Similiter [Col. 0734C] in Cathedra S. Petri et Annuntiatione sanctae Mariae, Gloria in excelsis, secundum ordinem cantamus. Si autem Annuntiatio sanctae Mariae in triduo ante Pascha occurrat, in Sabbato ante Palmas anticipetur.


De officio in capite Jejunii.

In capite Jejunii missam ad nonam canimus; et mox vespera sequitur, et omnia, ut in Quadragesima facimus praefationem, Qui corporali jejunio quotidie tam Dominicis, quam aliis diebus usque in Passionem Domini dicimus. Sabbato officium, Esto mihi in Deum, in proxima hebdomada Quadragesimae quatuor Tempora observantur, et quarta feria ad Priorem orationem Flectamus genua tantum, ad [Col. 0734D] secundam vere Dominus vobiscum non Flectamus genua dicitur.


De Passione Domini.

A Dominica Passionis Domini usque in Pascha non dicitur Gloria Patri ad Responsorium, et ad Introitum, et ad Psalmum, Venite exsultemus, ad quem et repetitio solet mutari, id est ut ad primum Versum a medio ad secundum, a principio repetatur invitatio. Similiter in hoc Sabbato, Judica me, Deus.


De die Palmarum, et hebdomada tota.

In die Palmarum et secunda et quarta feria Dominus vobiscum ante Passionem dicitur, sed gloria tibi, Domine, non subjungitur. In hebdomada Palmarum Praefatio de sancta Cruce dicitur. Si infra [Col. 0735A] Passionem Domini de sanctis agimus, Gloria Patri non omittimus. Feria secunda et tertia Lectiones duae continuatim, ut in Nativitate Domini ad missas leguntur; similiter in Sabbato post mediam Quadragesimam agitur. Feria quarta post Palmas duae Lectiones leguntur, et ad utramque Flectamus genua dicitur.


De Coena Domini.

In coena Domini, et in parasceve, et Sabbato sancto post Benedictus, Kyrie eleison, et preces, et oratio secundum ordinem sub silentio est dicendum. In coena Domini Gloria Patri, et Gloria in excelsis reticetur, nisi ubi chrisma conficitur, Dalmaticae tamen portantur, in qua die sub anathemate interdicitur, ne a quoquam Quadragesimale jejunium [Col. 0735B] solvatur.


De Parasceve.

In parasceve non ab oratione, sed a Lectione est incipiendum. Ad passionem Dominus vobiscum non dicitur, et tituli ad Lectionem non pronuntiantur. Ad singulas Orationes nisi pro Judaeis, Flectamus genua dicitur et mox Levate subsequitur.


De Sabbato sancto.

In Sabbato sancto cereus magnus a diacono est benedicendus, et ante benedictionem est illuminandus, et in nocte Paschae populo distribuendus ad suffumigandum rebus eorum.


De Lectionibus ante Baptismum.

Ante Baptismum duodecim Lectiones secundum ordinem leguntur, sed tituli non pronuntiantur, [Col. 0735C] post baptismum praesentant presbyteri missam celebrare qui volunt, ad missam, Offertorium, et Communio, et Agnus Dei non cantantur, et Ite missa est non dicitur.


De sancto die Paschae.

In Pascha agnus non ad altare, sed ad mensam benedicitur, et Credo in unum quotidie usque in octavam canitur. Versus Graduale, Benedictus, qui venit in feria quinta, et Lapidem, quem reprobaverunt propter Passionem Christi, in feria sexta est cantandus: in Sabbato infra octavam Paschae antiphona, Cum esset sero, die illo ad vesperam cantatur, quia idem Evangelium olim usque Thomas unus eodem Sabbato legebatur. Ad vesperas feriales [Col. 0735D] psalmi dicuntur cum Alleluia, et nocte Dominica nocturna, et novem Lectiones, et sic singulis diebus nocturna cum Alleluia nisi festum occurrat novem Lectionum, dicimus et ad laudes quotidie Dominus regnavit recitamus: Quod a pluribus ab hinc usque post Pentecosten tres psalmi psalluntur, et tres lectiones leguntur, a Moguntiacensi concilio institutum traditur, sed a Romana Ecclesia non recipitur.


Quomodo inter Pascha et Pentecosten sit cantandum.

A Pascha usque Pentecosten. In festo trium responsoriorum unum tantum Alleluia ad missam cantamus. In festo vero novem Lectionum, duo, unum de resurrectione canimus, et non primum, aut aliud de festo, sed secundum repetimus. Praefationem [Col. 0736A] Paschalem quotidie usque in Ascensionem Domini dicimus. In Vigilia Ascensionis Demini cantatur officium ad missam Vocem jucunditatis. Nona de futuro festo canitur.


De Vigilia Pentecostes.

In vigilia Pentecostes quatuor Lectiones ante baptismum absque titulis leguntur, ad missam Benedicamus, non Ite missa est dicitur. In Pentecosten quotidie Credo in unum canitur. In hac septima aestivale jejunium Quatuor Temporum celebratur, et Alleluia pro Graduali cantatur, et flectamus genua non dicitur. Ad missam de jejunio Gloria in excelsis non cantatur, quia missa post sextam celebratur, sed Gloria in excelsis nunquam nisi ad tertiam secundum ordinem cantatur, excepto in coena Domini, [Col. 0736B] et in Sabbato sancto, et in Vigilia Pentecostes. Unde quidam duas missas cantant unam de festo, alteram de jejunio. Illam de festo cum Gloria in excelsis, et Credo in unum, alteram indirectum. Ita solet fieri in festo sancti Thomae in hiemali jejunio, et in festo sancti Matthaei in Autumnali, et Annuntiationis sanctae Mariae, in Quadragesima videlicet, ut prior missa festo, secunda satisfaciat jejunio


De Octava Pentecostes.

In octava Pentecostes novem Lectiones leguntur, et totidem responsoria de Spiritu sancto canuntur. In crastino die libros Regum ad nocturnum legimus et canimus, et ad missam officium, Domine, in tua quod in sequenti Dominica, si necesse est, repetimus. [Col. 0736C] Quidam in hac hebdomada officium de sancta Trinitate canunt, quod Romani non recipiunt. Albinus namque magister Caroli rogatu Bonifacii archiepiscopi instituit missam de sancta Trinitate in Dominica die, Feria secunda de sapientia, Feria tertia de Spiritu sancto, Feria quarta de charitate, Feria quinta de angelis, Feria sexta de sancta Cruce Sabbato de sancta Maria.


De Quatuor Temporibus.

In tertia hebdomada Septembris, et in quarta Decembris erit celebratio Quatuor Temporum, et ad omnes orationes in Sabbato Flectamus genua dicitur, nisi ubi lectio Danielis legitur. Feria quarta ad priorem orationem tantum Flectamus genua sine salutatione; ad secundum salutatio sine genuflexione [Col. 0736D] dicitur.



CAP. CXVIII.---Quomodo sit legendum per annum.

Hi libri sunt authentici, et hi sunt in divinis officiis legendi. In Septuagesima usque in passionem legatur Pentateuchus, quem scripsit Moyses, et liber Josue, quem ipsemet scripsit, et liber Judicum, et Ruth, quos Gedeon, et Samuel scripsisse dicuntur. Dominica Passionis Domini usque in Coenam ejus legatur Jeremias propheta, quem ipse scripsit. Tribus diebus ante Pascha legantur Lamentationes ejusdem. Ab VIII Paschae per tres hebdomadas legatur Apocalypsis, quam scripsit Joannes apostolus. Deinde per duas septimanas legantur canonicae Epistolae, quas scripserunt Jacobus, Petrus, Joannes, [Col. 0737A] et Judas apostoli. Ab Ascensione Domini usque ad Pentecosten legantur Actus apostolorum, quos scripsit Lucas evangelista. Ab VIII Pentecostes usque in Kalend. Augusti legantur libri Regum, quorum primum scripsit Samuel, secundum Nathan, tertium et quartum Jeremias. Et duo libri Paralipomenon, quos sapientes Synagogae scripserunt. A Kalend. August. usque in Septembri legantur Parabolae Salomonis, et Ecclesiastes, et Cantica Canticorum, et liber Sapientiae, quos omnes Salomon scripsit, et Ecclesiasticus quem Jesus filius Sirach composuit, a Kalend. Septembris per duas septimanas legatur liber Job, quem ipsemet scripsit. Deinde per unam septimanam liber Tobiae, quem ipse scripsit. Deinde per unam hebdomadam legatur liber Judith, quem [Col. 0737B] ipsa vel Achior scripsit. Deinde per unam legatur liber Esther, quem Mardochaeus composuit, sed potius ab Esdra scriptus creditur, et ipsius Esdrae liber recitetur, quem ipsemet edidisse non ignoratur. A Kalend. Octobris usque Kalend. Novembris legantur libri Machabaeorum, quorum priorem Simon pontifex, ultimam partem ejus, Joannes ejus [Col. 0738A] filius scripsisse traditur, posteriorem Philo Judaeus a Graecis eruditus edidisse cognoscitur. A Kalend. Novembris usque in Kalend. Decembris legatur Ezechiel, Daniel, et duodecim minores prophetae, qui a senioribus Synagogae scripti dicuntur, sed melius ab ipsis editi creduntur. Ab adventu Domini usque in Nativitatem Domini Isaias legatur, quem ipse scripsisse non dubitatur. Post VIII Epiphaniae legantur Epistolae Pauli apostoli usque in Septuagesimam; has ipse omnes scripsit, sed Lucas evangelista ad Hebraeos Hebraice compositas in Graecum transtulit.

Sed jam tempus est nos calamum deponere, et aliquantulum vires forsitan ad aliud interim resumere. Vos autem fratres Deo dilecti, quorum jussu [Col. 0738B] hoc onus subivi, quorumque oramine nunc deposui, quaeso, ut vestrae devotae preces apud Deum obtineant, quatenus hoc tantillo jacto semine uberes segetes Christo incrementum dante surgant, et omnes in eo laborantes copiosum fructum in gaudio metant.




[Col. 0737]
SACRAMENTARIUM, SEU DE CAUSIS ET SIGNIFICATU MYSTICO RITUUM DIVINI IN ECCLESIA OFFICII LIBER.
(Eruit ex ms. cod. inclytae carthusiae Gemnicensis in Austria ven. D. P. Leopoldus Wydemann, ejusdem coenobii presbyter Bibliothecarius; edidit R. P. Bernardus PEZ Thesauri Anecdot novissimi t. II, p. I, pag. 247.)



PROLOGUS.
[Col. 0737C]

Hunc libellum De Sacramentis collegi ex sanctorum scriptis, ut quibus deest librorum copia, per hoc compendium illorum sublevatur inopia. Hujus nomen Sacramentarium scribatur, eo quod per illum omne sacramentum divini officii ignaris aperiatur.



CAP. I.---De Septuagesima.

Septuagesima dicitur, eo quod ab illa Dominica usque in Sabbatum paschalis hebdomadae sunt septuaginta dies. Die Dominica inchoatur, et in Sabbato terminatur; tempus captivitatis populi Dei significat, qui peccando a Deo recessit, et per misericordiam ejus ad requiem rediit. Populus Dei in Babylonia detentus est captivus septuaginta annis, in quibus suspenderunt organa in salices: et ipsi [Col. 0737D] sederunt super flumina flentes; quo numero completo reversi sunt in Jerusalem.

Omne tempus saeculi per septem millia annorum [Col. 0738C] extenditur; hos divide per centenarium numerum, et habebis septuagies centenos annos; de singulis centenis da annum in decimatione, et erunt septuaginta anni. De his singulis annis da unum diem, et habebis septuaginta dies, in quibus nobis ad memoriam reducitur omne tempus peregrinationis nostrae. Nabuchodonosor rex Babyloniae captivum duxit populum de Hierusalem in Babyloniam; diabolus seduxit humanum genus de paradiso in hanc mundi peregrinationem. Septuaginta anni captivitatis septuagies centeni anni sunt nostrae peregrinationis; Judaei septuaginta annis in captivitate positi jejunaverunt, nos omni tempore hujus vitae, quod septem diebus volvitur, corpus nostrum castigemus, et servituti subjiciamus. Organa suspenderunt; nos istis [Col. 0738D] diebus Alleluia et Gloria in excelsis, quae sunt cantica laetitiae, non canimus. Significantes, quod in hac vita ab angelorum gaudio nos separatos ingemiscimus. [Col. 0739A] Tractum in Missa canimus, quia cum labore et gemitu ad patriam tendimus. Super flumina sedentes illi fleverunt, nos humiliati fluxum nostrae mortalitatis suspiramus. In paschali Sabbato unum Alleluia cantatur: transactis enim septuaginta annis ad Hierusalem viri tantum revertebantur, mulieribus et parvulis adhuc in itinere tardantibus: quod significat, quia post terminum hujus vitae, quod est tempus captivitatis nostrae, corpus nostrum in requiem terrae revertitur, spiritus solus sanctis in gaudio sociatur. Sabbatum enim requies dicitur. Ipsi scilicet viri pro uxoribus et parvulis solliciti erant, quibus octava die venientibus geminam laetitiam habuerunt: et nos interim in paschali hebdomada Graduale frequentamus, veniente octava die [Col. 0739B] resurrectionis graduali deposito Alleluia geminamus; quia sancti quamvis in 'gaudio positi, diem judicii, in quo angeli contremiscent, quasi pro uxoribus, id est corporibus, et filiis, id est operibus solliciti sustinent; quibus in ultima resurrectione receptis gemino gaudio sine fine in coelis exsultent.

Septuagesima iincipitur in decima luna secundi mensis. Status hujus mundi in tria tempora distinguitur: unum ante legem, aliud sub lege, tertium sub gratia, id est sub Evangelio. Primus mensis, id est Januarius, in quo Alleluia canitur, tempus ante legem demonstrat: in quo quia homines secundum libitum suum vivebant, quasi canticum laetitiae, id est Alleluia canebant. In secundo mense [Col. 0739C] decima luna Alleluia deponitur, quia in secundo tempore decem praeceptis legis populus a peccati licentia reprimitur. Tunc Alleluia dimisit quando cum moerore peccati consuetudinem deseruit. Post captivitatem templum renovatur; post reditum hujus exsilii per Jesum magnum sacerdotem coelestis Hierusalem ex vivis lapidibus, id est ex nobis aedificatur.



CAP. II.---De Sexagesima.

Sexagesima infra Septuagesimam currit: quae ideo Sexagesima dicitur, quod ab illa Dominica in feriam quartam paschalis hebdomadae sint sexaginta dies. Sex sunt opera Evangelii, id est esurientes alere, sitientes potare, nudos vestire, hospites colligere, infirmos visitare, incarceratos redimere. Et decem [Col. 0739D] praecepta legis, quae sunt: unum Deum adora, non facies tibi sculptile, non perjurabis, sanctifica diem Sabbati, honora patrem tuum et matrem, non occides, non moechaberis, non furtum facies, non falsum testimonium dices, non concupisces rem proximi tui. Sexies decem sunt sexaginta. Qui per sex opera misericordiae decalogum impleverit, ad feriam quartam paschae pertinebit, in qua, Venite benedicti, officium erit. Haec quarta feria habet convenientiam cum quarta aetate mundi, in qua David et Salomon regnaverunt. In quarta aetate gens illa coelesti fide inclyta, regno Davidis et Salomonis gloriosa, templi etiam sanctissimi altitudine totum nobilitatur in orbem. In nostra quarta feria, id est in [Col. 0740A] quarto tempore, de quibus unum fuit sub Patriarchis, aliud sub judicibus, tertium sub Regibus et Prophetis; quartum sub Apostolis triumphat; David, id est manu fortis qui vicit leonem, id est diabolum: et Salomon aeternus, pacificus regnat, qui templum nobilissimum Deo Patri aedificat, cum dicit: Venite, benedicti Patris mei; ad quod per sexagesimam oportet nos currere. Senarius numerus ad laborem, denarius pertinet ad mercedem: omnis labor sex diebus peragitur, denarius in vinea operariis porrigitur.



CAP. III.---De Quinquagesima.

Quinquagesima ideo dicitur, quod ab illa dominica quinquaginta dies ad diem Paschae numerantur, et sunt septem hebdomadae. Quinque sunt sensus [Col. 0740B] corporis, visus, auditus, odoratus, gustus et tactus: decem vero praecepta legis sunt, ut diximus; quinquies decem sunt quinquaginta. Si quis decalogum legis, quinque sensibus per septiformem Spiritum impleverit, ad resurrectionis diem pertinebit.

In Septuagesimali officio lapsum primi hominis ad memoriam reducimus, qui in exsilium veniens dixit: Circumdederunt me gemitus mortis, etc.; quem ad pugnam hortatur Epistola: Omnis qui in agone contendit, ab omnibus se abstinet, scilicet a fornicatione, et immunditia, et avaritia, et caeteris vitiis. In pugna positus clamat: Adjutor in opportunitatibus, in tribulatione, etc., de profundis, et in Evangelio inducitur operarius ad vineam excolendam. [Col. 0740C] In Sexagesima dubitamus an Dominus nobiscum sit, et ideo clamamus: Exsurge, quare obdormis, Domine, etc.; Epistola nos confortat evadere de captivitate: Libenter suffertis si quis vos in servitutem redigit. Nos captivi obedientes secundum gradum arripimus, id est de tribulatione: qui in Septuagesima anxiati sumus; ad requirendum proprium Dominum conscendimus et dicimus: Sciant gentes, etc.; in Tractu: Commovisti, Domine, etc., ostenditur terra commota conscientia peccatorum. In Evangelio semen inducitur; in septuagesima vineam colimus: in sexagesima semen jacimus. In quinquagesima tenemus proprium Dominum et dicimus: Esto mihi in Deum, etc. In expeditione positos instruit Epistola per quindecim gradus scalam charitatis dicens: [Col. 0740D] Charitas patiens est, etc. Tunc triumphatori Deo militiae nostrae dicemus: Tu es Deus, etc. Tractus nos servire Deo praecipit, qui fecit nos et non ipsi nos. In Evangelio fructum colligimus, quem in sexagesima seminavimus: Hunc scilicet fructum lucis caecus, qui praefigurabatur a Domino quaesivit et invenit: hoc etiam Postcommunio: Manducaverunt, demonstrat, quae nos satiatos corpore Domini indicat.

Tres gradus trium sunt officiorum; primus continet planctum captivorum, qui esse nolunt sub dominio vitiorum; secundus voluntatem fugae demonstrat, dummodo si proprius Dominus velit eos suscipere, ac non a se repellere. Tertius consilium agit [Col. 0741A] quomodo fugiat praesumens jam de susceptione. Primus tractus: De profundis, et secundus: Commovisti sonant tristitiam; tertius vero: Jubilate laetitiam, quia ante legem et sub lege tristitiam habuimus perditionis, sub gratia autem venit nobis laetitia salvationis. Similiter: Qui habitat, et: Ad te levavi, tristitiam: Qui confidunt, denuntiat laetitiam. Item: Saepe expugnaverunt, et: Deus, Deus meus tristitiam: Laudate clamat laetitiam. Tres reversiones populi Dei leguntur: una sub Zorobabel duce, et Jesu sacerdote magno in quinquaginta millibus nominum: secunda sub Esdra, qui legem renovavit; tertia sub Nehemia, qui templum reaedificavit. Nos a confusione peccatorum poenitendo et confitendo revertimur, deinde lex Dei in nobis bene [Col. 0741B] operando reparatur: postremo benedicendo, proximum aedificando, templum Deo construitur.



CAP. IV.---De die Cinerum.

Feria quarta, cineres imponimus capitibus nostris, ut memores simus sententiae primo homini dictae: Cinis es, et in cinerem ibis; ut qui prius fuimus immortales, per poenitentiam et humilitatem redeamus ad immortalitatem. Ideo quarta feria hoc fit, ut sicut sol et luna hac die creatus est, et mundus illustratus, ita nos a tenebris peccatorum ad solem Christum et ad lunam Ecclesiam convertamur. Usque ad istum diem a Septuagesima in expeditione fuimus, hodie pugnam inimus. Unde oratio Missae hoc indicat dicens: Concede nobis, Domine, praesidia militiae Christi. Similiter et lectio, quibus armis [Col. 0741C] pugnare debeamus ostendit dicens: In jejunio, et fletu, et planctu; egrediatur sponsus de cubili suo, etc. Et Evangelium: Tu autem cum jejunas, unge caput tuum, et faciem tuam lava. Hora nona missam celebramus, quia hora nona de paradiso homo ejectus exsulavit: quem Christus hora nona in cruce exspirans ad vitam revocavit.

Ab hac die usque in Pascha sunt quadraginta et sex dies: tot annis aedificatum est templum in Hierusalem. Templum hoc corpus Domini significat, cujus nos membra sumus: ut compaginemur corpori nostro Christo, tot diebus abstinentes sumus, dicitur, quod Maria duodecim annorum fuerit quando Christum peperit. Quando Christus passus est, exstitit triginta et trium annorum et dimidii, quod pro [Col. 0741D] integro accipitur, et fiunt quadraginta et sex anni. Et ita templum hoc, id est corpus Christi, quadraginta et sex annis aedificatum est: quod Judaei solverunt occidendo, sed triduo reaedificatum est resurgendo.

Aliter per humanum genus Adam intelligitur, qui quasi fractus, et per totum orbem sparsus colligitur. Sic graece, anatole dicitur oriens, dysis occidens, arctos septentrio, mesembria meridies. Capita horum verborum habent Adam. A significat unum, d significat quatuor, et iterum a significat unum, m quadraginta significat. Per hunc numerum descendit caro Christi de Adam. Quadraginta enim et sex diebus formatur infans in matre. Senarius numerus [Col. 0742A] significat sex aetates mundi vel sex dies, quibus hic laboramus: vel sex opera misericordiae, quae superius commemoravimus. Quadragesimus numerus significat decalogum legis et quatuor Evangelia; quibus cum capite nostro, id est Christo, in die resurrectionis triumphamus.

Secundus Adam ideo venit in carne, ut per poenitentiam et baptismum reformetur ad suam imaginem primus Adam, qui est in quatuor partibus mundi, quia Adam sparsus est per quatuor partes mundi, illo numero ad colligentem Adam recurramus, quem continet totus orbis primis litteris suis.

Feria quinta et Sabbatum post caput jejunii proprio officio carent, quia antiqui Quadragesimam a [Col. 0742B] Septuagesima inchoabant, et feria quinta ut Dominica vacabant, et 'Sabbato non jejunabant. Postquam autem Quadragesima a capite jejunii incepta est, in hebdomada duo dies a Dominica inofficiati sunt. Sabbato in duodecim lectionibus. Oratio super populum ideo non dicitur, quia ad hanc olim Flectamus genua dicebatur: et hoc in Dominica fieri non licet; ad quam consecratio pertinet: et quia qui consecrati sunt, in virtutibus debent erecti stare.



CAP. V.---De Quadragesima.

Quadragesima ideo vocatur, quia ab hac dominica sunt quadraginta dies usque in Coenam Domini. Populus Dei in Aegypto affligebatur a Pharaone, et per Moysen liberatus mare Rubrum sicco vestigio [Col. 0742C] transivit: sed hostiliter eos insequens in undis interiit. Post hoc Deus legem populo dedit, quadraginta annis coelesti manna pavit, aquam de petra produxit, deinde in terram fluentem lac et mel introduxit. Aegyptus est iste mundus, Pharao diabolus, Haebraicus populus est Christianus populus, quem Moyses, id est Christus, de potestate Pharaonis, id est diaboli, liberavit. Per mare Rubrum, id est per baptismum, sanguine Christi rubicundum duxit; hostes, id est peccata submersit. Legem dat, quia peccata vetat: quadraginta annis per desertum ducit, quia quatuor Evangelia per decem praecepta legis implere praecipit. Manna, id est corpore suo pascit: fontem de petra, id est sanguinem latere suo tribuit, in terram repromissionis, id est in paradisum [Col. 0742D] inducit. In Quadragesima aliqua pars pugnae peracta est; hoc dicit nobis, quem in missa Protectorem invocamus: Invocavit me, etc. Et in Epistola: Tempore accepto exaudivi te, etc. Et in responsorio: Angeli Domini nos custodiant. In tractu, Scuto veritatis circumdati sumus. In Evangelio ad triumphum tendimus, ut inimico dicamus? Vade, Satanas in interitum.

Moyses jejunavit quadraginta diebus, Elias totidem, Christus similiter. Lex per Moysen, prophetia per Eliam, Evangelium per Christum designatur: hoc est, lex et prophetiae, et Evangelium nos hortantur ad jejunium quadraginta dierum, ut videlicet quatuor qualitates corporis maceremus decem praeceptis [Col. 0743A] legis, scientes quod per multas tribulationes oportet nos introire in regnum Dei.

Ab ista Dominica sunt quadraginta dies et duo usque ad baptismum: tot mansiones habuerunt filii Israel, quando baptizati sunt in mari et in nube; quando exierunt de terra Aegypti de dura servitute, et pervenerunt ad terram repromissionis. Tot etiam generationes sunt in genealogia Christi. Qui ad coelestem patriam tendunt quadraginta mansionibus ut filii Israel, illuc quadraginta diebus istis perveniunt, qui ad Christum per baptismum transeunt, eodem numero ad eum perveniunt, quo Christus ad nos pervenit. Christus a primo patriarcha Abraham per quadraginta duas generationes ad Virginem descendit: nos per Christum, qui est princeps patriarcharum, [Col. 0743B] implendo quatuor Evangelia per decalogum legis ad regnum coelorum ascendimus. Quater decies fiunt quadraginta. Mundus iste quatuor climata habet, orientem, occidentem, meridiem, septentrionem; annus quatuor tempora habet, ver, aestatem, autumnum, hiemem; homo constat quatuor elementis, terra, aqua, igne, aere. Porro ab uno usque ad quatuor arithmetice decem numerantur, hoc significat quod homo in quatuor mundi partibus per quatuor tempora anni decalogum legis et quatuor Evangelia erat impleturus. Luna secunda tertii mensis, id est Martii inchoatur Quadragesima, quia in tertio tempore, id est sub gratia data sunt duo praecepta charitatis, quibus homo quasi duabus alis volaret ad coelum.

[Col. 0743C] A Septuagesima sunt sexaginta dies usque in feriam quartam ante coenam Domini: sexaginta hi dies peregrinationem nostram ad memoriam nobis reducunt, qua peregrinamur a Domino. Tres dies, qui supersunt, triduanum jejunium Ninivitarum significant. Ut peccata nostra, quibus affligimur, in resurrectione Domini aboleantur, necesse est triduo nos compati morti Christi, ut non irretiamur per concupiscentiam oculorum et superbiam vitae. Per sex dies, qui supersunt usque ad Sabbatum, bona opera recoluntur, in Sabbato, id est in requie, animarum perfectae libertati reddimur.

Quadragesima ideo ante passionem Domini celebratur, quia haec laboriosa vita per quadraginta figuratur, qua ab amicitia hujus mundi jejunare debemus; [Col. 0743D] quia si compatimur, et conregnabimus. Vela in Ecclesiis suspenduntur, quia in hac vita secreta coelorum nobis absconduntur.



CAP. VI.---De feria quarta hebdomadae quartae.

Feria quarta fit scrutinium, aures catechumenis tanguntur, ut verbum Dei aure cordis percipiant, et ei obediant. Nares tanguntur, ut fetorem vitiorum respuant. Initia quatuor Evangeliorum leguntur, ut quatuor vitiis, id est stultitia, inconstantia, libidine, exuantur, et quatuor virtutibus, id est prudentia, fortitudine, justitia, temperantia imbuantur. Dominica oratio et Symbolum eis traditur, ut sicut Haebraei ab Aegyptiis, ita ipsi discedant a vitiis. Duae lectiones leguntur, una eos ab errore revocat, altera [Col. 0744A] mores instruit, quia duo populi, Judaei et gentiles, ad fidem convertuntur. Responsorium: Venite Filii, ad fidem vocat: beata gens bene operantes laudat. Evangelium in Siloe lotos, id est, in Christo baptizatos probat. Quod quarta feria quartae hebdomadae quadragesimae hoc fit, istud significat. Per Quadragesimam omne tempus saeculi significatur; sex dies primi sex aetates unius cujusque hominis demonstrant: quarta feria et quarta septimana Quadragesimae compaginantur quartae aetati saeculi et aevo unius hominis. Quarta aetas est a David usque ad transmigrationem Babylonis, a qua velut juvenili aetate in populo Dei regum tempora coeperunt. Haec aetas apta est regno. Hac aetate Christianum imperium sumpsit exordium, jurante Domino David: De [Col. 0744B] fructu ventris tui ponam super sedem tuam. Ideo in feria quarta hebdomadae quartae catechumeni ad nomen Christianum accedunt, quae praefigurata est quarta aetate saeculi, qua promissum est regnum Christi; de quo angelus: Dabit illi Dominus Deus sedem Patris ejus, ad quod regnum ipsi per fidem et operationem veniant.

Sabbato ante passionem Domini leguntur duae lectiones, quibus catechumeni, mares scilicet et feminae, instruuntur: quia in hoc Sabbato quoque scrutinium agebatur.



CAP. VII.---De Sabbato ante Palmas.

Sabbatum ante Palmas ideo officio vacat, quia apostolicus eleemosynam dat. Hac die venit Jesus [Col. 0744C] Bethaniam, ubi fuerat Lazarus mortuus, et fecerunt ei coenam ibi. Et Maria accipiens libram unguenti, et unxit pedes Jesu, et tersit capillis suis, et domus impleta est ex odore unguenti. Hoc ea die apostolicus facit membris Christi, quod ipsa fecit capiti. Pedes Christi sunt pauperes, libra unguenti est justitia, capilli bona nostra nobis superflua, pauperibus necessaria. Odor in domo, bona fama in mundo.



CAP. VIII.---De die Palmarum.

Dies Palmarum est quando Dominus de Bethania descendit Jerosolymam, et ei turba obviam venit cum ramis palmarum. In memoriam illius rei nos per ecclesias nostras solemus portare ramos et clamare: Hosanna Filio David; benedictus qui venit in nomini Domini, rex Israel. Appropinquante passione [Col. 0744D] appropinquavit Dominus loco passionis, quia sponte pro nobis voluit mori. Decima die mensis primi agnus, qui in Pascha immolaretur, domum introduci jussus est in lege; et Dominus decima die ejusdem mensis, hoc est ante quinque dies Paschae in civitatem, in qua pateretur, ingressus est. Palma dicitur victoria: Dominus superato diabolo et mundo cum ramis palmarum ingressus est in civitatem, nos devictis vitiis et peccatis cum palmis victoriae intrabimus coelestem Jerusalem. Major haec hebdomada vocatur propter majora officia et passiones, quae in hac hebdomada leguntur. Feria secunda et feria tertia duplex lectio legitur, quia Christus pro duobus populis patitur.



CAP. IX.---De feria quarta hebdomadae majoris.
[Col. 0745A]

Feria quarta ad memoriam nostri reducitur crudele consilium Judaeorum, et mansuetudo Christi. In introitu, In nomine reticetur: Et omnis lingua confiteatur: quia Judaei non confitebantur, sed perdebant Dominum. Unus homo duas mortes passus est, mortem corporis, et mortem animae: in prima lectione et in primo responsorio recolitur mors animae in secunda lectione et in secundo responsorio mors corporis. Pro utraque mortuus est Christus; caro Salvatoris pro salute corporum; sanguis vero pro animabus effusus est. Unus homo unam habuit animam; ideo primum responsorium unus versus sequitur. Secundum responsorium quinque versus habet, sicut homo per quinque sensus mortuus est. [Col. 0745B] Ipsa die vela deponuntur, quia in passione Christi cuncta mysteria Scripturae nobis reserantur. Passio quae legitur facit nos recolere mortem nostram.



CAP. X.---De Die Coenae Domini.

Feria quinta oleum consecratur tribus modis; in ea reservatur corpus Domini usque in crastinum, reficitur quoque in commemorationem coenae Domini, lavantur pedes fratrum et pavimenta ecclesiae, nudantur altaria usque in Sabbatum sanctum. In ea die poenitentes veniunt ad absolutionem, et Gloria Patri cantatur in officio missae. Quinta die produxit Dominus aves et pisces de aquis; quinta aetate, quae fuit a transmigratione Babylonis, venit Dominus in mundum: et aves, id est sapientes, et pisces, id est insipientes de pelago erroris produxit. Hodie [Col. 0745C] unctio olei conficitur, quia quinta aetate Christus venit, qui nos in regnum et sacerdotium ungeret. Oleum visibile in signo est, oleum invisibile in sacramento; oleum spirituale intus est. Oleum pro infirmis in ipso officio consecrationis corporis Domini consecratur, quia Christus pro infirmis moritur. Chrisma in loco pacis consecratur, quo uncti, Christo aequivoci, id est Christiani nominemur, ut ejus pace fruamur. Oleum sanctum ibi consecratur, quo reges et sacerdotes Domini ungamur. Ipsa die finitur lex Veteris Testamenti: Moyse enim mortuo Josue dux ordinatur; quia lege traditionibus Pharisaeorum corrupta Christus incarnatur. Qui hodie pascha cum discipulis suis manducans veteri legi finem imposuit, et novae [Col. 0745D] gratiae initium dedit, tradens eis corporis et sanguinis sui mysterium. Quod in crastinum reservatur, quia in judicio vulneratum repraesentatur.

Coena Domini in fine diei agitur, quia justi in fine mundi epulabuntur in conspectu Domini. Pedes fratrum et pavimentum ecclesiae lavantur, quia nobis qui sumus pedes Domini, et qui sumus Ecclesia, id est convocatio, per Christum peccata remittuntur. Unde et poenitentes absolvuntur. Et quinta aetate venit Dominus et solvit legem, qui peccata puniebat; et gratiam instituit, qui crimina relaxabat. Altaria nudantur vestimentis. Altare est Christus, vestimenta sunt sancti, qui eo relicto fugerunt. Tribus diebus, id est feria quinta, sexta et Sabbato [Col. 0746A] passionem et sepulturam Domini celebramus, ideo Gloria Patri et campanarum signa omittimus. Hodie mandatum fit, quod Dominus cum discipulis suis fecit: Pax ad missam non datur, eo quod Judas Dominum osculo prodiderit. Chrisma hodie conficitur, quia hodie nova lex in datione corporis Domini incipitur. Ignis etiam hodie novus, de crystallo, acceptus benedicitur, quia fumo legis exstincto lumen gratiae Christo largiente accenditur. Poenitentes ideo hodie absolvuntur, quia hodie Dominus per novam legem peccata dimisit dicens: Corpus meum pro vobis tradetur, et sanguis meus pro vobis effundetur, in remissionem peccatorum. Gloria Patri reticetur, quia Filius Dei occidetur. Lumina exstinguuntur, quia verum lumen, id est Christus, exstinguitur. [Col. 0746B] Corpus Domini in crastinum retinetur (quod tamen Romae non fit), ut in feria sexta passioni Domini communicetur. Ampulla cum chrismate, antequam benedicatur, syndone alba de serico involvatur, ita ut dimidia videatur; benedicta autem cooperiatur, ut a nemine nuda videatur, et omnes salutent eam. Ampulla cum chrismate est corpus Christi sumptum de Virgine. Pontifex flat in ampullam ter, per hoc Spiritum sanctum in Christo corporaliter habitare denuntians. Antequam transiret ad altare crucis, aliquo tempore coopertus, et aliquo erat nudus. Coopertus erat, cum fugeret in Aegyptum et humanas necessitates pateretur; nudus erat, cum miracula faceret. Syndon alba est ejus mundissima conversatio, postea cooperitur ut non videatur; quia Christus, [Col. 0746C] postquam post resurrectionem in coelum ascendit, invisibilis apparuit. Quem adhuc salutamus; quia quotidie eum adoramus. Statio fit Laterani: Lateranis dicta est a Laterano, qui quondam Caesariano truncatus est gladio.



CAP. XI.---De die Parasceves.

Parasceve dicitur praeparatio, eo quod illa die parabant Judaei quae in Sabbato necessaria erant, sicut quondam de manna faciebant. Sexta Feria terra impletur animalibus, et primus homo ad imaginem Dei formatus est; moxque ex latere ejus dormientis sumpta costa femina formatur. Sexta aetate saeculi Christus incarnatur, et sexta die crucifigitur: de cujus latere quasi dormientis in cruce sanguis et aqua fluxit, unde Ecclesiam fabricavit. Dicit lectio: [Col. 0746D] Decima die mensis tollat unusquisque agnum per familias et domos, et servabit eum usque ad quartam decimam diem mensis hujus, immolabitque eum omnis filiorum Israel ad vesperam. Dominus noster est agnus, qui decima die ingressus est Jerusalem, quarta decima traditus, quinta decima die pro nobis immolatus est. Sequitur responsum cum quatuor versibus: Christus quando naturam hominis assumpsit, ex quatuor elementis compositum corpus sumpsit. Ille pendebat in cruce quasi Judex in tribunali sedens; latronem conversum ad gloriam, non conversum ad poenam judicabat. Pendebat in cruce medius inter duos latrones, unde unus versus: in medio, inquit, duorum animalium cognosceris. Duo genera [Col. 0747A] sunt afflictorum: afflicti qui corriguntur, ad latronem conversum pertinent; qui non corriguntur, pertinent ad Judam, et ad latronem non conversum.

Hodie ad memoriam reducitur passio Domini, ad imitationem scilicet nostram: ipse enim passus est, ut sequamur vestigia ejus. Unde sonat lectio: Erit agnus absque macula. Tolletis etiam et haedum et servabitis eum, etc. Agnus absque macula est corpus Christi immaculatum: haedus corpus suum est, quod sumus nos qui peccatores sumus. Utrumque animal memoratur in religione paschae; paschalis agnus immolatio Christi; haedus est mortificatio nostra. De resurrectione etiam nostra sequitur lectio dicens: Vivificabit nos post duos dies, et in die tertia suscitabit [Col. 0747B] nos, quia, si compatimur, et conregnabimus. Tractus: Qui habitat secundum Romanos post multos labores vitam nobis promittit: ubi dicit: Longitudine dierum adimplebo eum, et ostendam illi salutare meum, id est Christum.

Deinde sequitur passio: in ea velut ipsum Christum in cruce videmus. Duo diaconi denudant altare, auferentes more furantis, quia tradito Christo in manus iniquorum, apostoli in more furum fugerunt et latuerunt. Missa non cantatur in sexta et in septima feria, quia apostoli biduo in moerore fuerunt, et in tristitia ipsi biduo jejunaverunt: idcirco sacramenta biduo penitus non celebrantur: orationes pro omnibus gradibus recitantur, ut in adversitatibus ad patientiam passionis Christi, et orationes confugiamus. [Col. 0747C] Pro Judaeis: Flectamus genua non dicimus, quia illi illudendo genu flectebant. Pacis osculum intermittimus, ut quod Judas fecit in Domino, nos vitemus in fratribus. Deinde crux salutatur, Christus vero adoratur, quia in cruce redempti sumus. Crux non solum nobis, sed et angelis cunctisque in coelo virtutibus profuit, et sacramentum, quod antea nesciebant, illis aperuit. Prosternimur corpore ante crucem, mente ante Deum. Sicut Deus humanum genus per hominem redemit, quod per hominem periit: ita per lignum eum reparavit qui per lignum cecidit. Adam perditus per quatuor partes mundi dispersus erat; Adam salvatio quatuor partes mundi comprehendit statu corporis sui in ligno. Corpus Domini cum calice, vino non consecrato, [Col. 0747D] profertur; calix feria quinta consumptus, est finis veteris legis. Vinum non consecratum per sanctificatum panem sanctificatur.



CAP. XII.---De Sabbato sancto.

Sabbato sancto vigiliae aguntur, quia media nocte surrexit Dominus: media etiam nocte est venturus in similitudinem Aegyptii temporis, quando Pascha celebratum est, exterminator venit, et Dominus super tabernacula transiit, et sanguine agni postes frontium nostrarum consecrati sunt.

Romani ceram oleo mistam benedicunt, agnos inde faciunt: in octava populo ad incensum et ad subfumigandum domos dabunt. Cera est Christi humanitas, oleum est misericordia; agnus de cera factus [Col. 0748A] est Christus in pascha immolatus. Cereus significat columnam ignis quae praecessit filios Israel; diaconus, qui eum benedicit, significat angelum, qui eam ferebat. Post esum agni prima die egressi sunt de Ramesse, secunda die de Socoth, tertia die de Ethan, in qua die apparuit columna. Prima dies est passio Christi, secunda descensio ad infernum; tertia est resurrectio Christi; qui est columna ignis in nocte, id est terribilis peccatoribus: columna nubis in die, id est blandus justis. Columna praecessit baptizatos in mari et in nube; cereus praecedit catechumenos nostros. Lumen est Christus et gratia resurrectionis, quo praesens nox et catechumeni illustrantur. Qui cum baptizantur, trina mersione Christo consepeliuntur, et cum eo resurgent a [Col. 0748B] morte vitiorum. Cereus a diacono benedicitur more Romano, qui conficit agnos. Qui cereus per octo dies neophytorum praecedit pontificem, qui caput est populi, quia columna ignis praecessit populum usque ad terram repromissionis. Cereus novo igne accenditur, ut designet Christi doctrinam novam in Novo Testamento, vel novam gratiam qua illustrata est nox, scilicet Dominicae resurrectionis. Duo cerei minores ab eo illuminati, sunt chorus apostolorum a Christo illuminatus. Uterque praecedunt catechumenos ad baptismum; uterque praecedant nos ad terram repromissionis: per se Christus illuminat Ecclesiam; illuminat et per apostolos.

Quod cathecumeni feria quarta post mediam Quadragesimam et Sabbato catechizantur, significat [Col. 0748C] quod fide et operatione sint imbuendi catechumeni. In Ecclesia sunt duo ordines, sapientes scilicet et insipientes. Per lectiones, quae ad missam in die leguntur, sapientes instruuntur: quae in nocte ad matutinas leguntur, insipientes imbuuntur, unde et exponuntur. Ideo hoc die lectiones toto nocturnali leguntur, quia convenit insipientibus videlicet catechumenis adhuc in ignorantia positis. Quod autem absque titulo leguntur, haec est causa: Eis qui cognoscuntur cives coelestis Jerusalem, scilicet sapientibus, pronuntiandi sunt auctores librorum: ut amore dulcedinis nominis concivis suis avidius lectiones imbibantur. Catechumeni vero quia nondum cognoverunt cives Jerusalem, frustra eis profertur auctor incognitus: quibus vilesceret auctoritas [Col. 0748D] per ignorantiam. Quatuor lectiones leguntur, quibus catechumeni instruuntur.

Mensa tabernaculi habet quatuor pedes: tabernaculum est Ecclesia, mensa est sacra Scriptura; quatuor pedes sunt hi: historicus intellectus, allegoricus, tropologicus, id est moralis, anagogicus, id est superior. Historia est cum res ita ut facta est, profertur, ut haec historia: In principio creavit Deus coelum et terram, in qua creatio mundi, et formatio hominis refertur. Catechumenus in hac lectione discit qualiter homo sit formatus, qualiter sit lapsus: ne ipse consentiat carni sicut Adam Evae. Secunda lectio: Factum est in vigilia matutina, etc., in qua refertur salvatio Hebraeorum et submersio [Col. 0749A] Aegyptiorum: in quo facto historiae catechumenus instruitur posse liberari de manu diaboli per aquam baptismi. Allegoria est, cum verbis sive rebus mysticis praesentia Christi et Ecclesiae sacramenta signantur; ut tertia lectio: Apprehendent septem mulieres virum unum, id est septem gratiae Spiritus sancti Jesum; quem multo tempore desideraverunt, quia nullum alium invenire potuerunt, in qua aeterna statione requiescerent. Item: Cum abluerit Dominus sordes aqua filiarum Sion Spiritu judicii et Spiritu ardoris; hoc est, sacerdos lavat sordes aqua, Deus peccata Spiritu sancto. Demonstratur catechumenis in hac lectione, quid debeant amare, scilicet virum quem apprehenderunt septem mulieres; et quid eis proficiat [Col. 0749B] baptismus, id est ut per Spiritum judicii, et Spiritum ardoris minora et maxima peccata purgentur. Tropologia est moralis locutio ad institutionem morum sive apertis sive figuratis prolata sermonibus; ut lectio quarta: Omnes sitientes, venite ad aquas, et audite audientes me. Et iterum: Derelinquat impius viam suam, etc. Docetur catechumenus in hac lectione declinare a malo et facere bonum. Sicut primae duae lectiones propter historicam narrationem concluduntur in cantico, sic ista locutio duobus canticis dilatatur propter duas se circumjungentes, mores scilicet bonos et coelestem patriam. Anagoge, id est sensus ad superiores ducens locutio est, quae de praeteritis, futuris, et ea quae in coelis est vita futura, sive mysticis sive apertis sermonibus [Col. 0749C] disputat; unde catechumenis dicitur in Cantico: Sicut cervus desiderat ad fontes aquarum. Canticum ideo cantatur, quia ipsi sunt futuri in baptismo de centum quadraginta quatuor millium coetu, qui cantant canticum novum, quod nemo poterat dicere nisi illi. Cantare solius est in conspectu Domini gaudere prae caeteris de innocentia, qua procul dubio vestiuntur infantes in baptismo.

Sacerdos tangit de oleo sancto scapulas et pectus catechumenorum. Oleum pertinet ad donum gratiae Dei, ut dicitur: Alteri fides in eodem Spiritu. Ad tutamen mentis et corporis imponitur oleum in scapulis et pectore; per cogitationes malas et opera diabolus nos corrumpit; oleo sancto, id est scuto fidei munimur in scapulis, ut portemus onera Christi, [Col. 0749D] id est bona opera; in pectore pro munimine cogitationum dicit sacerdos, abrenuntias Satanae, id est diabolo, quem in ore tenebras per immolationem idolorum? Et omnibus operibus ejus, id est voluptatibus carnis, superfluis cibis et potibus, et omni luxuriae? Et omnibus pompis ejus, id est omnibus vanis et superfluis honoribus? Per abrenuntiationem expellitur prior hospes, id est diabolus; per confessionem intrat secundus. Credis in Deum Patrem omnipotentem? credo. Ecce aditus hospiti per fidem patet. Credis in Filium ejus? Credo. Ecce aditus divinorum operum. Credis in Spiritum sanctum? Credo. En dantur baptizandis dona Spiritus sancti.

[Col. 0750A] Diabolus jure possidet infantes per peccatum primi hominis, qui nunc per exorcismum expellitur. Parvuli salvantur propter fidem parentum et patrinorum, sicut filia daemoniaca liberata est in Evangelio fide matris. Qui adulti sunt et possunt loqui, proprio ore proferant suam professionem; pro parvulis respondeant patrini, quia ipsi non possunt loqui. Sicut enim alieno peccato obnoxii, rei tenemur; ita propria peccata fide laxantur.

In prima oratione mundatur habitaculum hospitis, qui debet Deum suscipere, et deprecatur ejus adventus: Omnipotens sempiterne Deus, adesto m. pietat. t. m., deinde gratias agit quod tam magnus hospes ad tam humile hospitium descendit; deinde recolit miraculum super aquam divinitus factum, ubi [Col. 0750B] dicit: Spiritus Domini ferebatur super aquas: et quod factum est in salvatione arcae, id quoque factum esse in figura baptismi. Deinde expulso diabolo signat cum signaculo crucis ut non habeat locum redeundi diabolus. Per invocationem sanctae Trinitatis exemplo baptismi Trinitas adest in nostro baptisterio. Pater significatur ubi dicitur: Benedico te per Deum verum; Filius ubi dicitur: Benedico te per Jesum Christum; Spiritus sanctus in ultimis. Quod vox mutatur, significat discessum vitiorum ob praesentiam Spiritus sancti venientis jam in aquam ubi dicitur: Descendat in hanc plenitudinem fontis virtus Spiritus sancti. Tunc ponuntur cerei neophytorum in aquam, quia significatur per cereum Spiritus sanctus. Filios Israel praecessit columna ignis in [Col. 0750C] nocte et columna nubis in die; columna ignis est Christus, a quo illuminati sunt apostoli; columna nubis est Spiritus sanctus, a quo illuminatur Ecclesia. Cerei neophytorum cum cereis Ecclesiae illuminantur: quia postquam sacerdos introduxit eos in societatem Ecclesiae, tunc illuminabuntur corda illorum. Levato de aqua infante, linit eum presbyter chrismate in cerebro, propter occasionem transitus mortis, ibi curat plagas mortis et solvit vincula ut Samaritanus semivivum.

Si sine confirmatione moritur, salvabitur quidem; sed plenam gratiam non consequitur, episcopus per impositionem manus dat Spiritum sanctum, id est nuptialem vestem. Per oleum recta conversatio, per balsamum sancta intelligitur doctrina; sapientia ad [Col. 0750D] vitam, scientia pertinet ad doctrinam. Chrismalis unctio pertinet ad duo dona Spiritus sancti, ad sapientiam scilicet et scientiam. Oleum ad sapientiam, balsamum odorem suum longe lateque spargens ad scientiam pertinet. Haec duo, id est doctrina et operatio sunt in septem donis Spiritus sancti. Sapientia ad vitam, intellectus ad doctrinam, consilium ad doctrinam, fortitudo ad vitam, scientia ad doctrinam, pietas ad vitam, timor ad utrumque. Haec sunt ornamenta vestis quae tribuit Deus menti nostrae per impositionem manus episcopi; sine quibus periculosum est aliquem inveniri in convivio regis. Hoc solis pontificibus licet sicut apostolis. Sine isto signaculo non oportet nos praesentari ante Deum: [Col. 0751A] quod signum videns exterminator in frontibus notris transit domos nostras, quia non sui sumus, sed ejus, cujus signum portamus. Ipsa crux nullo in loco figitur melius, quam in eo, ubi summus pontifex laminam auream, in qua sculptum erat nomen Dei ineffabile, figebat. Crux cum chrismate fit quod conficitur ex oleo et balsamo. Per oleum nitor charitatis, per balsamum odor bonae notitiae acquiritur.

Litaniae quae fiunt circa baptismum, significant intercessiones sanctorum pro renascentibus. Litaniae Graece, Latine supplicationes dicuntur: litaniae ante et post baptismum aguntur, quia in circuitu sedis iris legitur. Sedes est Ecclesia, super quam Dominus sedet. Color jaspidis aquae judicium, color [Col. 0751B] sardii judicium ignis. Septem lampades sunt septem Spiritus Dei. Baptismus est mare vitreum, in quo non aliud videtur exterius quam quod gestat interius. Chrystallus de aqua in glaciem et lapidem vertitur pretiosum, et baptismi gratia figuratur. Iris sole nubes irradiante fit, et post diluvium primum propitiationis signum intercessio est sanctorum, quo Dominus illustrat Ecclesiam et munit. Designat smaragdus viridi lapidi similis, hos qui immarcescibili fide caeteros orando protegunt. Trina mersio significat tres dies mortis Domini, cui consepelimur; elevatio de aqua, quod cum eo resurgimus. Albas vestes octo diebus portant cereis accensis. Vestes animae sunt corpora nostra, quae debent esse munda et candida a malis actibus. Cerei accensi est charitas [Col. 0751C] in bonis operibus, per octo dies; id est in nova lege. In Sabbato exuuntur ipsa vestimenta, quia in die exitus animae Sabbatum, id est requiem inveniunt; et vestimenta sua, id est corpora hic dimittunt, ut recipiant illa iterum in novissimo die. Vestimenta albatorum ab ipsis portanda sunt, donec penitus consumantur. Duplicia sunt vestimenta; quia duplex remuneratio sanctis promittitur in vita aeterna, id est gaudium animae, et gloria incorruptibilis corporis. Post baptismum si polluimus corpora nostra, id est vestes animae, illico festinemus ad secundum baptisma, id est poenitentiam, ubi mundamur per gratiam septiformis Spiritus. Septem ad novam legem, decem ad veterem pertinent. [Col. 0751D] Si decem praecepta per septiformem Spiritum custodiamus, Deo per obedientiam conjungimur, a quo per inobedientiam recessimus, et ipsum regem, Dominum nostrum in decore suo videbimus. Unde illo Sabbato finitur: in septuagesimo numero septenarius septempliciter decuplatur.

Septuagesima significat tempus illud quando filii Israel in Aegypto fame et operibus duris opprimebantur a Pharaone, et pro liberatione sua Dominum Deum suum invocabant. Feria quarta in capite jejunii quando Moyses ivit liberare eos. Quadragesima illud quando plagae factae sunt in Aegypto. Pascha quando pervenerunt ad mare Rubrum quod significat baptismum. Transierunt per desertum sub ducibus neophyti nostri per quadraginta dies, sub [Col. 0752A] presbyteris et patrinis deducuntur. Columna praecessit Judaeos, cereus baptizatos. In Sabbato ad terram repromissionis perveniunt. Quadraginta duae mansiones filiorum Israel sunt quadraginta duo dies, ut qui in captivitate peccatorum fuimus, per exempla patriarcharum revertamur per baptismum ad terram repromissionis. Qui baptizant, sunt patres baptizatorum, patrini vicarii eorum quibus commendantur: ut quia non vacat presbyteris, ab ipsis doceantur.

Cum Agnus Dei ad litaniam incipitur, cerei neophytorum incipiuntur sive incenduntur, quia per illum lumen accipiunt qui tollit peccata mundi. Gloria in excelsis dicitur ob gloriam Dominicae resurrectionis, et quia, in quibus habitat diabolus, jam [Col. 0752B] inhabitat Spiritus sanctus; hoc sonat oratio: Deus, qui hanc sacratissimam noctem, etc.; similiter et lectio: Si consurrexistis cum Christo, etc.; et infra: Mortui enim estis, etc. Ad baptizatos pertinet in Alleluia: Misericordia Domini, in tractu: veritas ejus praedicatur. Unde et Alleluia praeponitur, quomodo hic misericordia, postea veritas in judicio.

Hebraea lingua est mater caeterarum linguarum et nobilior, Latina inferior et quasi filia: unde et Alleluia, quod Hebraeum est, praeponitur hic, quod in caeteris officiis non fit. Evangelium resurrectionem Christi ad memoriam reducit, et angelorum ad feminas allocutionem. Ante Evangelium non portatur lumen, sed thymiama, quia hoc tantummodo obtulerunt mulieres. Quod offertorium non cantatur, significat [Col. 0752C] silentium mulierum. Sanctus cantatur, quod est cantus angelorum, quia resurrectionem ejus angeli nuntiaverunt. Agnus Dei reticetur, quia peccata mundi tollere non credebatur. Sacerdos, qui est vicarius Christi, peragit officium, quia Christus apparuit cui voluit.



CAP. XIII.---De paschali tempore.

Pascha et Pentecoste de Scripturis sanctis firmissime tenentur, et quadragesimae dies ante pascha ut observentur, Ecclesiae consensio roboravit. Per octo dies Paschae octo officia in commemoratione neophytorum fiunt. Primum habet duas laudes, id est, Alleluia, Confitemini, et tractum Laudate, octavum habet duo alleluia: Haec est dies, et Laudate [Col. 0752D] pueri, quod non fit in ullo Sabbato usque ad Pentecosten. Sex media habent Responsoria et Alleluia. Prima vita non fuit sempiterna peccanti, requies ultima sempiterna est poenitenti. Octavus dies est qui primus, ita prima vita, sed aeterna vita redditur. Quia Adam primo vitam habuit, Alleluia canitur; et quia non fuit sempiterna, Tractus sequitur; ut in lingua humiliori humilitas posterioris vitae recordetur. Adhuc neophyti in peregrinatione sunt, in qua tamen Deum laudare debent, quia redempti sunt. Requies ultima, quae redditur in septima die, et perficitur in octava, ipsa habet sempiternam beatitudinem: propterea in septima die, et octava die duo Alleluia cantantur; primum quia vita redditur, secundum quia sempiterna est. Alleluia ideo, quia [Col. 0753A] omnium linguarum gloriosior est lingua Hebraica. Dominicis duobus duo Alleluia cantantur. Duo sunt, unde anima in septima die, id est in requie, laudat Deum; unum de percepta laetitia vitae perennis: alterum de percipienda resurrectione; sive quia in resurrectione mens et corpus laudabit Dominum. Per singulos dies unum Alleluia celebratur, quia interim sine corpore anima laudat Deum. In festivitatibus sanctorum duo Alleluia sunt, quia jam de Domini aspectu potius laetantur, quam hae quae tantum sunt in resurrectione animae. Unum quia requiescunt, alterum quia vident Deum. Medii sex dies Paschae responsoria tenent et Alleluia. Septenarius numerus requiem, senarius significat opera. Animae sanctorum ante resurrectionem corporis sunt quidem [Col. 0753B] in requie, sed non sunt in ea actione, qua corpora recepta vegetantur. Inest quippe futuris corporibus quaedam ineffabilis tranquillitas otiosae actionis. Per responsoria intelligitur actio sanctorum in corpore, quae erit cum omni laetitia; ut responsorium sonat: Haec est dies quam fecit Dominus, etc. Et quia haec laetitia exitum habet in glorificatione, sequitur Alleluia. Et ut demonstretur, eamdem actionem non esse aliud nisi laudem Dei, per sex dies continuatim Alleluia canitur. Responsoria cum versibus de psalmo sunt Confitemini, qui sonat laudem. Quae tamen laus per Alleluia concluditur propter nobiliorem linguam. Versus: Benedictus qui venit feria quinta: Lapidem quem reprobaverunt feria sexta cantatur, propter passionem Domini, [Col. 0753C] quam idem versus sonat.



CAP. XIV.---De octo diebus neophytorum.

Sicut iter filiorum Israel a mari Rubro usque ad terram repromissionis significat omnem cursum praesentis vitae, ita octo dies neophytorum cursum praesentis vitae designant, in quo nos oportet secundum resurrectionem Christi vivere. Mare Rubrum significat baptismum sanguine Christi rubricatum, hostes morientes peccata praeterita. Ducitur populus per desertum, baptizati ducuntur ad ecclesiam quotidie. Illi manna, isti corpus Christi, ne deficiant in via hujus vitae sumunt. Illos columna, istos praecedit cereus in figura Spiritus sancti, qui illuminat membra Christi. Status etiam [Col. 0753D] cursus nostri tali modo signantur. Prima dies quando baptizantur est Sabbatum, id est requies, et status est Adae, antequam peccaret. Adam ita factus fuit, ut absque labore viveret, et tamen delectabiliter operaretur. Haec requies data est baptizatis in Sabbato, ut deinceps operentur bona usque ad alteram Sabbati, sicut et Adam operi deditus fuit absque labore. Requies et innocens vita, quam habuit Adam in septima die; quando requievit Deus ab omnibus operibus suis; hanc recipiunt modo baptizati in Sabbato. Deinde quia restat via baptizatis per desertum, post Alleluia Tractum cantamus, id est, patientia per quam exspectare debent terram repromissionis. Sequuntur septem dies, qui perinent ad opus bonum, ne vacua domus invadatur. [Col. 0754A] Post illos sex dies sequitur baptismus: qui eos introducit ad patriam repromissionis, ubi est requies sempiterna; non revertentes ad aliquem laborem, sed de laetitia gloriae animarum ad laetitiam incorruptibilis corporis: ac ideo non sequitur: Alleluia: Haec dies quam fecit, etc., tractus, sed Alleluia: Laudate pueri.

Sex dies, qui inter duo Sabbata sunt, utrumque tempus nobis ad memoriam reducunt, scilicet illud Adae, quo fuit deditus desiderantissimo operi in paradiso; et illud, quo filii Israel transierunt per desertum sub ducibus. In quo tempore non sunt attrita vestimenta eorum, et sic tandem pervenerunt ad libertatem in terra repromissionis. Quae significat patriam in qua recipiuntur sanctae [Col. 0754B] animae post saeculum transactum.



CAP. XV.---De ipsa die Paschae et sex sequentibus.

In die Paschae erit resurrectio mortuorum ea hora et eo tempore, quo Dominus surrexit. In introitu praesentat se Christus in Ecclesia Patri dicens: Resurrexi, et adhuc tecum sum. Oratio: Deus, qui aeternitatis nobis aditum, etc.; regni coelestis sanctis Ecclesiae apertum demonstrat per capitis sui resurrectionem. Epistola nos admonet, ut separati simus a vitiis, contra quae certavimus per dies quadragesimales. Responsorium monstrat, quantum laetari oporteat eos, qui purgantur a vitiis. Alleluia docet, in quo sit laetandum, quia pascha nostrum immolatus est Christus. Evangelium exponit causam totius laetitiae.

[Col. 0754C] Illi sex dies paschales, in quibus Responsorium cantamus et Alleluia, informant omnes dominicales sive festos dies, quos celebramus ab octava Pentecostes usque in Septuagesimam. Responsorium et Alleluia actum eorum et laetitiam, sive laudem sive gratiarum actionem, qui perseverant in sanctitate, quam acceperunt in baptismo. Ita enim in spe habent regnum futurum, ut etiam hic operando ad beatitudinem perseveranter perveniant. Aliter: per Responsorium activa vita, per Alleluia contemplativa intelligitur. Actus necesse est, ut hic celebremus, ut id quod speramus, et per patientiam exspectamus, adipisci valeamus. Responsoria quae per septem dies cantamus, sive dominicales dies vel festos sanctorum dies qui sequuntur, tales actus significant, qualis [Col. 0754D] est praedicatio, lectio, eleemosyna, visitatio viduarum, pupillorum et infirmorum. Alleluia quod sequitur, significat laudem Dei, in quem transfertur anima sanctificata ab omni peccato.



CAP. XVI.---De quinquaginta diebus ab octava paschae ad octavam Pentecostes.

Illi quinquaginta dies, qui sequuntur a Sabbato Paschae usque ad octavam Pentecostes, alteram vitam informant, quam nondum percepimus: ubi non erit Responsorium: quia nemo ibi praedicabit, sed erunt omnes docibiles Dei. Alleluia tamen ibi celebrabitur, id est laetitia animarum de percepta immortalitate et receptione corporum et gratiarum actione Deo in aeternum. Eamdem laetitiam numerus quinquagenarius [Col. 0755A] significat, qui apud Hebraeos Jubilaeus appellatur; id est jubilatione plenus.

Quotidiani dies informant eos, qui presbytero confitentur peccata sua, ut ab ipso corripiantur, et consilium accipiant poenitendi. Ipsi dies sine Alleluia transigunt, quia non est pulchra laus in ore peccatoris.



CAP. XVII.---De Dominicis a Septuagesima usque ad Pascha.

Dominici dies a Septuagesima usque in Pascha eos informant, qui his tentationibus tunduntur, sine quibus vita praesens non potest transigi. Tunc Alleluia non cantatur, sed Tractus: quia quamvis pertineant ad contemplationem propter suam dulcedinem, et unionem, tamen non est in tanta laetitia, in [Col. 0755B] quanta est ille, qui non offendit verbo; quia hic perfectus est.

Per dies Quadragesimae informat eos sancta Ecclesia, qui proprie poenitentes vocantur: excepto quod non excommunicantur, et ad manus reconciliationis episcoporum non redeunt. In fine Quadragesimae informat eos in jejunio, in abstinentia, in luctu, in vigiliis, in obedientia bonorum operum quibus reconciliamur Deo in poenitentia.



CAP. XVIII.---De pentecostali tempore.

Tempus Pentecostes inchoatur a prima die resurrectionis, et currit usque in diem quinquagesimam post Pascha. Dominus quadraginta dies post resurrectionem suam in hac terra et in hac vita cum discipulis suis conversatus est: postquam coelos ascendit, [Col. 0755C] post decem dies Spiritum sanctum misit fidelibus. Per quadraginta dies continentia, per decem merces laboris accipitur. Septies septem sunt quadraginta novem; additur unum, id est, Dominica dies, et fiunt quinquaginta. Per septiformem Spiritum dabitur nobis in Christo requies. Isti quinquaginta dies post resurrectionem Domini non sunt in figura laboris, sed laetitiae et quietis, propter hoc jejunia relaxantur, et stantes oramus, quod est signum resurrectionis. Hoc etiam omnibus Dominicis diebus observatur, et Alleluia canitur; quod significat actionem nostram non esse nisi in laude Dei, sicut scriptum est; Beati qui habitant in domo tua, Domine.



CAP. XIX.---De diebus Rogationum et litaniis.
[Col. 0755D]

Litania major instituta est a Romanis propter bella quae inimici tunc commovebant adversus vicina regna. Dicit Epistola: Multum valet deprecatio justi assidua. Evangelium ponit tria, panem, piscem, ovum. Per panem omnia bona quae de terris nascuntur, per piscem quae de aquis, per ovum animalia quae simul coeunt, intelliguntur. Haec omnia in illo tempore in aliquo profectu sunt. Germina messis pullulant, arborum fructus ex flore prodeunt, vinea atque olei liquor suis erroribus erumpunt, pullorum animantia campos tondent. Quando haec necessaria sunt nostris usibus, petenda sunt a Domino, ut conserventur ad spiritualia. Ita per panem charitatem, per piscem fidem, per ovum spem [Col. 0756A] intelligere possumus, quibus tribus a nobis colitur Divinitas. Haec praecipue illo tempore petenda sunt, quando resurrectio Christi ab Ecclesia celebratur.

Litaniae ante Ascensionem Domini taliter institutae sunt. In Vienna urbe Galliae terrae motus maximus multas Ecclesias et domos multorum subvertit, bestiae multae, lupi, ursi ac cervi ingressi civitatem devorabant plurimos, et hoc per totum annum faciebant. In vigilia vero Paschae palatium regale in eadem civitate divino igne succensum est. Tunc Mamertus episcopus indixit triduanum jejunium in populo Dei, et cessavit tribulatio. Hoc exemplo adhuc Ecclesiae Dei litanias triduanas ubique celebre colunt.



CAP. XX.---De vigilia Pentecostes.
[Col. 0756B]

In vigilia Pentecostes leguntur quatuor lectiones, et canuntur quatuor cantica ante baptismi consecrationem, sicut in vigilia Paschae. Ibi legimus: In principio creavit Deus, etc. In ista tentavit Deus Abraham, in illa non sequitur canticum, in ista sequitur. Hae duae lectiones ad memoriam nobis adducunt duos patres: unum secundum carnem, alterum secundum Spiritum. Adam, qui in prima lectione memoratur, carnalis est pater, a quo omnes originem ducimus. Qui peccavit non obediendo praecepto Dei: ideo non sequitur canticum victoriae. Abraham vero pater est spiritualis, cujus fidem imitando filii Dei efficimur et populus Dei vocamur. Iste restituit obediendo, quod primus offendit non [Col. 0756C] obediendo; unde merito sequitur canticum victoriae, quia occidit vitium inobedientiae. Haec lectio pertinet ad victoriam.

Sequitur canticum: Vinea facta est, etc., scilicet sacramentum Christi et Ecclesiae; quod pertinet ad allegoriam: quia non his venissent boni mores, ad universum orbem non transissent. Secunda lectio: Scripsit Moyses canticum; et canticum: Attende coelum pertinent ad tropologiam: mores enim instruunt. Tertia lectio: Apprehendent septem mulieres, in qua septem dona Spiritus sancti de obedientibus virum unum faciunt. Quarta lectio: Audi, Israel, in qua dicitur: Disce ubi sit longiturna vita et lumen angelorum et pax; quod pertinet ad Anagogen.

[Col. 0756D] In prima lectione Paschae Adam de terra formatur, et Eva de Adam: id est Christus de virgine nascitur, de quo Ecclesia. In secunda occisus est diabolus in mari Rubro, id est in Christi sanguine. Postea per dilectionem septem mulierum conjunctum est Christo genus humanum. Deinde ad bona opera directum est in lectione: Haec est haereditas. Iste ordo servatur in vigilia Paschae; aliter est in vigilia Pentecosten. In isto recolitur, quomodo Abraham Deo placuit per obedientiam, et sua progenies in bonis operibus delectata sit: cui tamen necesse est in Novo Testamento, ut adjungatur Christo per baptismum, et sic in eo maneat, usque dum perducatur ad regnum coelorum. Alleluia in commemoratione primae innocentis [Col. 0757A] vitae Adae canitur, sed quia non fuit eadem innocentia sempiterna, Alleluia in Tractum convertitur.

Unctio chrismalis ab episcopo data in capite septem diebus observetur, quibus diebus adventus Spiritus sancti super apostolos ab Ecclesia celebretur. Cumque Spiritus in septem mulieribus ad suum venerit hospitium, unicuique mulieri per singulos dies paretur convivium. Hospes Spiritus sancti est mens hominis singuli dies profectus mentis, convivia hae sint virtutes. In fide virtutem, in virtute scientiam, in scientia abstinentiam, in abstinentia patientiam, in patientia pietatem, in pietate amorem fraternitatis, in amore fraternitatis charitatem. Oleum solet fessorum membra fovere, balsamum vero solet redolere. [Col. 0757B] Oleo ungit Spiritus sanctus, cum confessae animae per poenitentiam peccata laxat: balsamo ungit, cum cor per scientiam doctrinae illustrat. Oleum fuit Spiritus, quando datus est apostolis in terra, ut peccata relaxarent: balsamum, quando de coelis datus est, ut omnes verbo illustrarent. Oleo et balsamo ungimur, ut fide et operatione salvemur.



CAP. XXI.---De tempore sacros ordines conferendi.

Sabbatum duodecim lectionum non propter tot lectiones, sed propter duodecim lectores dicebatur. Sex enim sunt lectiones, quae ab antiquis Romanis Graece et Latine legebantur. In temporibus, quando agimus duodecim lectiones, solemus jejunare, etiamsi pervenerint in octava Pentecostes; quando [Col. 0757C] celebratur festivitas septiformis Spiritus et neophytorum, duodecim lectiones oportet nos inchoare. A tempore primi mensis in duodecim lectionibus, consecratio sacrorum ordinum celebratur; ipsa enim consecratione hoc agitur, ut homo Deo conjungatur.

Primi apostoli semper in Decembri mense, in quo nativitas Domini celebratur, consecrationes ministrabant; quo consecratos propinquius Christi corpori conjungebant. Per tres enim tessera decades annuales fiunt hebdomadae quadraginta duae: tot generationes secundum Matthaeum Christi cum eo sunt; tot etiam hebdomadae inveniuntur a prima Sabbati primi mensis usque ad quartam Sabbati decimi [Col. 0757D] mensis.

Consecratio prima celebratur prima Sabbati primi mensis: quae quasi in loco Abrahae generat Christum, per quem benedicuntur omnes gentes. Ipsa consecratio tempore verni celebratur, quod tempus habile est pro creationibus. Nam et Abraham tertia aetate hujus mundi factus fuit; quae aetas adolescentiae comparatur quae habilis est generationi filiorum.

Secunda consecratio est in quarto mense secunda Sabbati, quod est initium secundi catalogi quatuordecim hebdomadarum. Haec deputatur in loco David, qui prostravit Goliam, id est humilitas superbiam. Qui consecrantur, manu fortes sint per humilitiam, ut [Col. 0758A] superbiam dejiciant. Ipsa celebratur in Junio, quod tempus aptum est bello.

Tertia consecratio celebratur in Septembri tertia Sabbati, quod est initium tertii catalogi. Haec deputatur Jechoniae generationi, qui dicitur praeparatio Domini; consecrati enim debent se praeparare in adventum Christi. Quae consecratio habet finem in ipsa nativitate Christi; quae aliquando in tertia hebdomada finitur, et habet hebdomadas tredecim: aliquando in quarta, et habet quatuordecim. Neque hoc sine ratione est, quia si computetur catalogus novissimae tessera decadis, et semel computetur Jechonias, non amplius inveniuntur cum ipso Christo quam tredecim generationes. Si ipse computetur, quatuordecim inveniuntur.



CAP. XXII.---De jejuniis Quatuor Temporum.
[Col. 0758B]

Quatuor jejunia initium sunt quadragesimalis temporis: denarius numerus totam disciplinam nostram continet, quae talis est ut creatura creatori serviat. Creator Deus colitur in tribus personis; colitur ab animo qui eum diligit ex toto corde, ex tota anima, ex tota virtute; cui corpus subjicitur ad regendum, ex quatuor elementis compositum, id est calido, sicco, frigido, humido. Quod si bene rexerit tria animae, quatuor corporis, quae fiunt septem, subditur homo creatori, et sunt decem. Quatuor temporibus annus volvitur, vere, aestate, autumno, hieme: haec quatuor tempora solent per delectamenta sua nos revocare ab amore Creatoris. Qua de re jejunandum est in unoquoque tempore, ut nostra [Col. 0758C] quatuor elementa castigentur: ne a dilectione mundi subripiantur. Ipsa enim quatuor elementa conjuncta sunt in sua natura quatuor temporibus anni. Ver est calidus et humidus. In eo facimus unum jejunium, ut elementum humoris castigetur in nobis: ne consentiat falsae pulchritudini veris. Ex humore et calore nascitur pulchritudo terrae. Aestas sicca est et calida, in quo alterum jejunium facimus, ut castigetur elementum caloris in nobis: ne consentiat incendio carnali. Autumnus est frigidus et siccus, in quo tertium fit jejunium, ne aliquo languore animi arescamus, ac defluamus et inveniamur sine pinguedine olei in aeterno tabernaculo. Etenim illo tempore congregamus, quo in futuro fruamur. Quartum jejunium fit in hieme, quae [Col. 0758D] est frigida et humida; ne membra nostra fluxu solvantur atque luxu in comessationibus, et potationibus, atque per hoc amor Dei negligatur. Quia ergo quatuor tempora nos impediunt ab amore coelestium, scilicet matutinum, meridianum, vespertinum, nocturnum: per haec enim quotidie ab amore aeternorum retrahimur; unde in unoquoque jejunio tres dies sunt; quia unumquodque tempus tres menses habet, pro unoquoque mense singuli dies jejunio consecrantur. Quia vero quotidiana peccata nos aggravant, non sufficit unum jejunium per unum quodque tempus: ac propterea quadragesimae tempus inducimus, quo quotidiana peccata affliguntur. Denanarius: qui pertinet ad disciplinam nostram, quater [Col. 0759A] ductus quadraginta facit: in ipso denario praesidet sancta Dei Trinitas, et regit creaturam suam: ut aliena sit a deceptione primi parentis. Eadem jejunia quarta et sexta feriis et Sabbato ideo celebrantur; quarta quia in ea die Judaei fecerunt consilium ut occiderent Christum; sexta feria cum occiderunt; Sabbato more Romanorum jejunium concluditur propter tristitiam apostolorum.



CAP. XXIII.---De ordinatione.

In quo potissimum consecratio celebratur, quia Deus sanctificavit diem septimum. Quia ergo charitas Dei diffusa est in cordibus nostris per septiformem Spiritum, qui datus est nobis, ideo sanctificatio in septima die commemoratur, ubi requies commendatur. [Col. 0759B] Episcopi consecratio transit ad Dominicum diem: ipse est vicarius apostolorum, imo Christi; eo die accipit donum Spiritus sancti, qua die illustrabat corda apostolorum.

Quarta feria leguntur duae lectiones; quarta aetate mundi lex et prophetia viguerunt; qui consecrantur, habeant notitiam legis et prophetarum. Sexta feria una lectio legatur, quia lex et prophetia in uno Evangelio recapitulatur, quod legitur in sexta mundi aetate. In Sabbato, quando benedictio datur, quatuor lectiones leguntur; quia quatuor sunt ordines benedicentium Dominum: domus Israel, domus Jacob, domus Levi, et qui timent Dominum. Quinta lectio est de camino ignis, quia consecrandi debent esse probati per fornacem, id est per multas tribulationes. [Col. 0759C] Ad quam genua non flectemus, ne statuam Nabuchodonosor adoremus, ideo ut affatio sit separata ab errore gentilium. In sexta lectione perseverantia bonorum operum instruitur, in Tractu humilitas docetur, in Benedictus benedictio, id est laus consecratorum tenetur.

Hieronymo cleros dicitur sors, clericus dicitur sors Dei; quia accipit decimas, id est partem Domini. Tonsura incoepit in lege a Nazaraeis, in Evangelio a Petro. Sacerdotes legis cydarim, reges vero coronam portabant. Christus rex et sacerdos, fecit nos reges et sacerdotes: reges quo mores regamus; sacerdotes quo desiderium carnis mortificamus. Nuditas capitis cydarim, capilli significant coronam. Per caput mens intelligitur, in qua est agnitio Dei; quae est radenda [Col. 0759D] a capillis, id est superfluis cogitationibus. Corona quam in inferiore parte capitis portamus, est ratio cum qua mundana gubernamus.



CAP. XXIV.---De ordinandis eorumque dignitate ac officiis.

Qui ordinantur, Christo incorporantur. Ipse fuit ostiarius, sicut dicit: Ego sum ostium; per me si quis introierit, huic ostiarius aperit. Exorcista exstitit, quando daemonia expulit. Lector erat, quando Isaiam legerat. Acolythus fuerat quando lumen caecis reddebat, et dixit: Ego sum lux mundi. Subdiaconus, quando aquas convertit in vinum; diaconus, quando lavit pedes discipulorum; presbyter quando [Col. 0760A] dedit corpus suum; episcopus, quando benedixit eis.

Ostiarius cum ordinatur suscipit claves ecclesiae, et ipse aperit ostium ecclesiae; si quis per fidem aliquem introduxerit in Ecclesiam, ipse est ostiarius. Lector dicitur a legendo; lectores sumus quando instruimus aliquem de moribus intrantem ad Christianum populum. Exorcista dicitur adjurator; si quis per orationes suas vitium diaboli poterit de homine expellere, exorcista est. Acolythus est ceroferarius. Lumen quod fertur ante Evangelium sive sacrificium, significat laetitiam; hujus benedictio pertinet ad prophetiam. Qui ignem verbi coelestis, quo et fratres ad agnoscendum illuminentur, et ad diligendum Deum inflammentur, praedicando ministrat, [Col. 0760B] acolythus est. Subdiaconus dicitur subminister. Hic accipit ab episcopo calicem et patenam, quae vasa corporis et sanguinis Domini ferat diaconus ad altare. Non est ejus officii legere Epistolam, sed lectoris. Diaconus dicitur minister, scilicet sacerdotis, quia in mensa Domini coeleste convivium disponunt. Huic manus impositio fit, per quam operatio Spiritus sancti intelligitur: in aliquo sapientia, in aliquo fides, in aliquo castitas. Accipit stolam in sinistro humero, id est onus Domini leve in activa vita: legit Evangelium, quia quandiu Christus illud praedicavit, minister nobis factus est. Presbyter dicitur senior, ut sit canus non capite, sed mente. Hujus manus unguntur oleo, ut sint mundae ad offerendum Deo hostias; et largae ad caetera pietatis opera. [Col. 0760C] Olim erat idem presbyter, qui episcopus; sacerdos a sacro ducatu dicitur. Opus presbyteri ad donum Spiritus sapientiae pertinet. Pontifex dicitur quasi pontem faciens populo ad coelum. Antistes quasi ante stans sive contra stans, scilicet haereticis. Episcopus super intendens verbo et exemplo. Hic est sponsus Ecclesiae. Sicut in nuptiis multi conveniunt, ita hic multi in consecratione episcopi quasi ad nuptias Ecclesiae confluunt: ut in perfectum ordinato congaudeant, et Deo pariter preces fundant. Vicarius est Christi, ideo oleo in capite ungitur: caput Ecclesiae est Christus, oleum in capite charitas in mente. Vice Christi regit Ecclesiam. Benedictio omnium electorum erit communis, sed pro qualitate operum [Col. 0760D] diversae mansiones.



CAP. XXV.---De vestibus sacerdotum episcoporum.

Vestes sacerdotum pertinent ad conversationem Christianorum. In divinis induantur lineis, in quotidianis negotiis utantur laneis. Lineae vestes sunt subtiles orationes ad Deum: laneae vero grossa locutio ad populum; amictus dicitur, qui circumvincitur, quo colum undique cingitur. In isto vestimento admonetur castigatio vocis. Postea poderis, id est talaris vestis, quae alba vocatur; quae totum corpus ab iniquis operibus et a pravis mentem cogitationibus compescat. Cingulum significat castitatem. Sandalia subtus pedem cooperiunt, desuper nudum relinquunt. Per sandalia seu cambagas, perfectus ad [Col. 0761A] praedicandum Evangelium, quod nec terrenis commodis occultatur, invitatur. Casula quia pertinet ad omnes clericos, significat etiam opera, quae ad omnes pertinent: fames, vigiliae, lectio, oratio, etc. Casula est duplex inter humeros et inter pectus post tergum. Per humeros opera exprimuntur: duplex vestimentum in humeris sunt bona opera coram proximis et coram Deo. In pectore sit duplex, id est doctrina et veritas: veritas interius, doctrina ad homines. Per stolam intelligitur jugum Domini suave, id est Evangelium.



CAP. XXVI.---De dalmatica.

Dalmatica religio sancta et immaculata est visitare pupillos et viduas. Dalmatica habet duas coccineas lineas retro, similiter et in anteriori parte; [Col. 0761B] quia Vetus et Novum Testamentum rutilant dilectione Dei et proximi. Immaculatum esse pertinet ad Deum, visitare fratres ad proximum. Color coccineus opera misericordiae, quae ex charitate fiunt in pupillis et viduis. Per candorem dalmaticae visitatorum munditia designatur. Fimbriae, quae procedunt de dalmatica, verba sunt praedicationis. Triginta fimbrias habet dalmatica retro et ante; singulae lineae altrinsecus quindecim: quia charitas in Veteri et in Novo Testamento quindecim ramos producit. Per humerum dextrum et sinistrum prosperitas intelligitur et adversitas, in quibus prodest fratribus charitas. Quindecim rami charitatis sunt: Patiens est, benigna est, non aemulatur, non agit perperam, non inflatur, non est ambitiosa, non quaerit [Col. 0761C] quae sua sunt; non irritatur, non cogitat malum, non gaudet super iniquitate, congaudet autem veritati, omnia suffert, omnia credit, omnia sperat, omnia sustinet. Linea, quae in medio est, quasi stipes est charitatis: lineae sive fimbriae in dextro sive sinistro, scilicet retro ad praecepta Veteris Testamenti pertinent, quae vero in anteriori parte sunt, ad Novum Testamentum pertinent. Sinistrum latus habet fimbrias, quia actualis vita sollicita est et turbatur erga plurima. Dextrum latus non habet; quia contemplativa vita quieta est. Largitas brachiorum sive manicarum est hilaritas datoris. Diaconus, qui legit casulam, circumcinctus est latere sinistro pertusus, quia vult Christum imitari, [Col. 0761D] qui lancea est perfossus in latere. Subucula qua induitur pontifex post camisiam, significat virtutes intimas et orationem sublimium, quae non patet omnibus, sed perfectis atque majoribus, ut est fides, spes, charitas.



CAP. XXVII.---De pallio archiepiscopi.

Pallium archiepiscoporum super omnia indumenta est, ut lamina in fronte solius pontificis, sic illo distinguitur archiepiscopus a caeteris episcopis. Pallium significat torquem, quem solebant legitime certantes accipere. Quod habeat duas lineas a summo usque deorsum, retro et ante, significat: quod mandata Veteris Testamenti a principio Genesis usque in finem, in humerali linea operando et docendo portet pontifex in pectorali novo a primitiva [Col. 0762A] Ecclesia usque in finem. Circa collum circulus, est disciplina Domini. Sermonem antiqui cantantes coronam in capite, torquem in collo accipiebant. Corona in capite est charitas in mente, torques in collo est operatio in praedicatione: ut operibus impleat quod verbis docet. Corona gratia Novi Testamenti, torques, spes regni coelestis; cujus splendor eximius ad exemplum coronae vel torquis nulla unquam fine claudetur. Sudarium portatur in manu sinistra, quo oculorum et narium tergantur superflua. Hoc sunt piae et mundae cogitationes, quibus detergimus molestias animi ex infirmitate corporis et vitae praesentis.



CAP. XXVIII.---De sandaliis.

Episcopus habet ligaturam in suis sandaliis, quam non habet presbyter. Episcopi est huc et illuc discurrere [Col. 0762B] per parochiam ad regendam plebem, et ideo ligata sunt, ne de pedibus cadant. Haec significant firmare mentis gressus, qui in turbis populorum versantur. Presbyter vero, qui domi hostias immolat, securius incedit. Diaconus etiam habet in sandaliis ligaturam, quia suum est ire ad comitatum. Subdiaconus habet dissimilia, ne diaconus aestimetur. Sandalia cursum praedicatoris significant; solea quae subtus est, ne praedicator se terrenis negotiis implicet. Lingua de albo corio subtus calcaneum, ut sit innocens et sine dolo; lingua exinde surgit separata a corio sandaliorum, lingua est eorum qui foris sunt, et testimonium dant bonum praedicatori; hi sunt in inferiori parte, et quodammodo a conversatione spiritualium separati. Lingua superior [Col. 0762C] spiritualium lingua est, qui praedicatorem in opus praedicationis introducunt; haec in exteriori vita praedicatoris requirunt. Intrinsecus sunt circumdata sandalia de albo corio, ita intentio praedicatoris sit candida coram Deo et pura conscientia. Extrinsecus vero integrum apparet, quoniam videtur praedicatorum vita despecta saecularibus. Superior pars sandaliorum, per quam pes intrat, multis filis est consuta, ut duo coria non dissolvantur: in initio debet studere praedicator pluribus virtutibus atque scripturarum sententiis, ut opera forinsecus cum his, quae intrinsecus intenta sunt, coram Deo, non disjungantur. Lingua sandaliorum, quae super pedes est linguam praedicatoris [Col. 0762D] significat: linea ope sutoris facta procedens a lingua sandalii usque ad finem ejus est evangelica perfectio. Lineae ex utraque parte procedentes, lex sunt et prophetae, quae in Evangelio recapitulantur. Etenim ipsae replicatae sunt ad medianam lineam, quae usque in finem currit. Ligatura in mysterium incarnationis Christi, corrigiae supererogatio est proprio sumptu praedicare.



CAP. XXIX.---De vestibus presbyteri.

Panthera bestia habet colores septem: nigrum, album, griseum, croceum, viridem, aerium, rubeum. Quae panthera varias herbas comedit constans in petra, languentes ad se venientes flatu suo a morbo sanat. Per pantheram presbyter intelligitur, qui habet septem vestes et septem virtutes. Niger [Col. 0763A] color humilitas, albus castitas, griseus discretio, croceus sapientia, viridis fides, aerius spes, rubeus charitas. Diversae herbae, diversae sententiae Scripturarum; petra Christus, languidae bestiae homines peccatis aegri. Quos sacerdos sanat, si eis sententias de Scripturis proferat. Presbyter dum se praeparat, quasi duellum cum diabolo pro Ecclesia inchoat. Humerale ponit in capite, id est spem pro galea; albam, id est fidem pro lorica; cingulum, id est castitatem, pro baltheo; subcingulum, id est testimonia Scripturarum aut exempla sanctorum pro pharetra et sagittis; stolam, id est obedientiam vel justitiam pro lancea vel funda; fanonem in manu, id est operationem pro clava; casulam, id est charitatem pro scuto; Evangelii librum, id est [Col. 0763B] verbum Dei pro gladio; sandalia, id est praedicationem pro calceamentis pugillum.



CAP. XXX.---De campanis.

In lege tubis, apud nos campanis populus convocatur. Campana fit ex metallo aeris, quod est durabile et sonorum, habens interius plectrum ferreum; campanae sunt ora praedicatorum Novi Testamenti, quae plus durant, quam tubae Veteris Testamenti, atque altius resonant. Ora praedicatorum durabunt usque ad finem et audietur longe sonus eorum usque in fines terrae. Ferrum interius est lingua eorum, funis est mensura vitae nostrae: qui funis habet initium a ligno, Scripturam sacram quod significat Novi Testamenti descendentem a [Col. 0763C] ligno Dominicae crucis. Quod lignum a superioribus continetur, quia Dominica crux a prophetis et antiquis patribus retinetur. Qui funis usque ad manum sacerdotis pertransit, id est Scriptura ad opera sacerdotum debet transire. Presbyter moveat signum, ut sciat se significari per ipsum. Quando funem sequitur sursum, recogitet quantum ad bona opera se erigat; quando trahit doersum, consideret, quantum adhuc in pravis jaceat. Vinculum, quo plectrum ligatur, quaedam est moderatio, quae scit ad tempus movere plectrum linguae, ut labia feriantur. Vinculum attractum funis plectrum movet. Quando modestia ad auctoritatem sacrae Scripturae linguam praedicatoris movet.



CAP. XXXI.---De ecclesia.
[Col. 0763D]

Ecclesia est convocatus populus per ministros Ecclesiae; ipsa etiam domus vocatur Ecclesia quia continet Ecclesiam. Synagoga dicitur congregatio, quod pertinet ad pecora, quae ad pastum congregantur; vel Ecclesia dicitur convocatio, quod pertinet ad rationabilia. Ipsa vocatur Kyrica, id est, dominicalis: Kyrios Graece, Latine Dominus; ipsa etiam appellatur basilica, id est, regalis domus: Basileos rex dicitur, quasi basilaus, id est basis populi, hoc est laus populi. Ad quam conveniunt, ut audiant judicia Dei, et manducent corpus Domini. Masculi stant in parte australi, et feminae in borcali: ut ostendatur per fortiorem sexum, firmiores sanctos constitui in majoribus tentationibus [Col. 0764A] hujus mundi; et per fragiliorem sexum, infirmiores in aptiori loco.



CAP. XXXII.---De velo mulierum.

Linus papa ex praecepto beati Petri constituit ut mulier velato capite in ecclesiam intret, propter reverentiam sacerdotis; ut quasi ante judicem, sic ante sacerdotem, qui vicarius est Domini, propter reatus originem subjecta debet videri: et ne viri incitentur ad libidinem.



CAP. XXXIII.---De choro.

Chorus est consensio cantantium: dicitur chorus quod initio in modum coronae circum aras starent et psallerent. Cantores sunt Dei laudatores et ad laudem caeteros excitantes. Vestes cantorum sunt lineae, candidae et longae: lineae ut sint subtiles [Col. 0764B] ingenio; candidae, ut sint mundi et casti; longae, ut sint perseverantes in bono usque in finem. Laxitas capparum est latitudo charitatis, fimbriae bona opera.



CAP. XXXIV.---De caeremoniis in missa episcopi.

Missa olim a Lectione et Evangelio inchoabatur, qui mos in vigilia et Paschae et Pentecostes adhuc retinetur. Introitum vero et orationem instituit Coelestinus papa. Introitus episcopi ad missam, qui vicarius est Christi, significat adventum Christi in mundum, et populi adunationem ad eum sive per suam praedicationem seu suorum praedicatorum. Introitus episcopi celebratur, ad sessionem suam tangitur officium ex parte, quod Christus corporaliter gessit in terra, sive discipuli ejus: usquequo [Col. 0764C] ascendit ad paternam sedem. Unde mos inolevit, ut non sedeatur in Ecclesia, quandiu praesens officium agitur: quia labori Christi deputantur, qui ad cultum Dei vocantur.

Praeconibus psallentibus Christus currum suum ascendit, et in mundum venit; unde dicitur: Currus Dei decem millibus multiplex. Currus decem millium, multitudo est sanctorum in rdinibus Ecclesiasticorum et in auditoribus eorum. Septem gradus sunt ordinatorum: ostiarii, lectores, exorcistae, acolythi, subdiaconi, diaconi, presbyteri. Octavus auditorum, nonus et decimus cantorum, virorum et mulierum; millium additur propter perfectionem. Veniente Domino, ducit secum prophetas, [Col. 0764D] sapientes et Scribas; diaconi sunt in loco prophetarum, qui annuntiant ex Evangelio vitam futuram; subdiaconi sunt in loco sapientium, qui sciunt vasa disponere, et nova et vetera proferre. Acolythi in loco scribarum, qui accendunt corda fidelium ex sacra Scriptura.

Praecedit in thuribulo thymiama, quod significat corpus Christi plenum odore bono: quod primum debet praedicari in omnibus gentibus. Deinde candelabra ferantur, ut super fundamentum jam positum luceat lux praedicatorum coram hominibus. Jam illuminatos subdiaconi sequantur, quia sapientia debet Ioqui inter perfectos. Evangelium illis jungatur, in quo declarata est perfectio. Episcopus et sibi juncti Evangelium sequantur, ut dicitur: Si [Col. 0765A] quis vult post me venire, abneget semetipsum et tollat crucem suam et sequatur me.

Septem diaconi sunt in ministerio episcopi in loco prophetarum, quia Scriptura septempliciter dividitur inter Novum et Vetus Testamentum: quae in Evangelio ministrant. Episcopus et sibi juncti post Evangelium in medio; quia vicarius est Christi, sequitur Evangelium. In Novo Testamento in quatuor, id est actus apostolorum, canonicae Epistolae septem, Epistolae Pauli quatuordecim, Apocalypsis: in Veteri in tria; in legem, in prophetas, in psalmos. Si quinque diaconi fuerint, quinque ministros librorum demonstrant Evangelio ministrare. Episcopus in medio quasi Evangelium habet in Novo Testamento primum ordinem praedicatorum historiae, secundum [Col. 0765B] Epistolae, tertium prophetiae, ut est Apocalypsis: in Veteri unum legis, et alterum prophetiae. Si tres fuerint, tres ministrationes trium librorum; fons omnis sapientiae Evangelium in medio, in Novo Testamento duo Epistolae et prophetiae; in Veteri unum, id est legem; Novo Testamento enim omnis Scriptura apud veteres lex vocatur. Si unus fuerit, unum dilectionis praeceptum ostendit, ut dicitur: Omnis lex in uno sermone impletur, diliges proximum tuum sicut teipsum. Ministerium prophetae est ex memoratis libris evangelicam veritatem approbare, et habeant ante se subdiaconorum sapientiam, ut congruo tempore prophetent: et acolythorum lux doctorum opus expleat exponendo libros.

Sapientia, id est subdiaconi, vadunt in medio [Col. 0765C] tympanistriarum juvencularum, ut doceant, quae tympanistriae laudare debeant. Tympanistriae sunt cantores, ministerium cantorum laudes resonat. Adolescentulae sunt novae Ecclesiae, carne edomita Deum laudantes. Episcopus veniens stat inclinatus, et pacem dat ministris qui a dextra laevaque sunt: Christus Ecclesiae praesentatus, quae prius optavit: Osculetur me osculo oris sui, dedit ei pacem, et his qui de Judaeis, et his qui de gentibus. Pacem etiam offert cantoribus, qui retro stant; quia tam his, qui in lege, quam his, qui in Novo Testamento erant, pacem tribuit. Tunc cantores de adventu subdiaconorum, id est sapientia Dei intelligunt Trinitatem Deum laudare et dicunt: Gloria Patri et Filio et Spiritui [Col. 0765D] sancto. Diaconi quasi chorus prophetarum stant cum eo humilitati, et dicunt: Domine, doce nos orare; quia unigenitus Filius, qui est in sinu Patris docet orare. Laudatores adventus Domini sive cantores tempus esse annuntiant, ut corda Patrum convertantur in filios: sicut Abraham tres angelos vidit, et unum Deum adoravit; sic modo filios Abrahae oporteat credere et dicere: Sicut erat in principio et nunc et semper et in saecula saeculorum. Duo diaconi vadunt vicissim altrinsecus osculari latera altaris, quia Christus misit binos apostolos ante faciem suam. Osculum eorum significat, ubi intrantes dicunt. Pax huic domui: Altare corda electorum signat. Postea revertuntur ad episcopum, ut in Evangelio legitur: Quia reversi apostoli nuntiaverunt [Col. 0766A] illi quae fecerunt. Sunt discipuli cum Christo; Christus solus orat.

Deinde cantores tempus Dominicae passionis memorantes dicunt versum de psalterio. Psalterium ex inferiori parte percutitur, et in superiori habet in quo reboat. Sic et opus passionis Domini ab inferiori habet percussuram, a superiori parte dulcedinem resurrectionis. Deinde ascendit episcopus ad altare, et osculatur illud, et Evangelium; hoc est Christus tempore passionis ascendit Hierusalem ad crucem. Osculum Evangelii pax duorum Evangeliorum: osculum altaris pax Christi cum hominibus ejus passionem imitantibus. Evangelium remanet in altari usque ad legendum, ita Evangelica doctrina initio sonuit in Hierusalem; inde exivit in publicum. [Col. 0766B] Deinde transit episcopus ad dexteram altaris; Christus elegit dexteram vitam post resurrectionem suam. Diaconi post eum stant in ordine: qui post Christum stant, firmati sunt, ut eum sequantur usque ad mortem, et cum eo transcant ad aeternam vitam. Major pars stat in parte dextra, minor in sinistra; dextra pars sunt aeterna, sinistra vero temporalia. Petimus a Deo aeterna, id est justitiam, sapientiam et charitatem; petimus et temporalia, fructus terrae, et pacem in terra nostra. Inter haec omnia acolythi stant, et tenent cereos in manibus: luceant doctores et verbis et operibus.



CAP. XXXV.---De Kyrie eleison.

Kyrie eleison propter tres causas cantatur; una [Col. 0766C] ut serenetur mens sacerdotis ad ea attendenda quae ore dicit; altera, ut dignus sit loqui cum Deo, quantum ad humanam naturam pertinet; tertia, quod si taedio aliquo corporali spiritus affectus sine mente oraverit, Dominus non in furore suo respiciat super illud, sed in judicio misericordiae. Ideo etiam in omnibus officiis ante orationem Dominicam Kyrie eleison dicitur, id est Domine, miserere. Tunc deponunt acolythi cereos, id est post bona opera humiliantur: quia Deus superbis resistit, humilibus autem dat gratiam.



CAP. XXXVI.---De cereis.

Cereus in medio stans, significat Christum, qui dixit: Ubi duo vel tres congregati fuerint in nomine [Col. 0766D] meo, in medio eorum sum. Septem cerei, septem dona Spiritus sancti. Episcopo ascendente ad sedem cereostata mutantur de locis suis in ordine unius lineae excepto primo usque ad altare. Cereostata varia dona Spiritus sancti; linea una unitas Spiritus sancti in singulis donis. Quod incipit a primo, indicat Christum, a quo procedit, Spiritus sanctus usque ad altare, id est corda electorum. Quod postea in officio missae agitur illud tempus significat, quo Apostoli et eorum successores negotia Domini exercent, quod finitur perlecto Evangelio.



CAP. XXXVII.---De Gloria in excelsis.

Telesphorus papa instituit, ut Gloria in excelsis ad missam cantetur: Hilarius Pictaviensis Ecclesiae episcopus [Col. 0767A] Gloria in excelsis composuit. Symmachus papa constituit, ut in Dominicis diebus et in natalitiis martyrum idem hymnus canatur. Sacerdos dum Gloria in excelsis incipit, ad orientem se vertit: quia hunc angeli in oriente, id est in Bethlehem, ubi Christus natus est, cecinerunt. Transitus episcopi ad altare significat Christi transitum, ut diximus de passione ad aeternam vitam: et ideo in hoc loco Gloria in excelsis dicitur, quoniam gloria ineffabilis in excelsis facta est, quando Christus transitu suo animas sanctorum copulavit consortio angelorum. Hoc gaudium annuntiavit angelus in nativitate ejus. Post resurrectionem data est hominibus pax, quando sub uno Domino copulantur coelestia, terrena.



CAP. XXXVIII.---De Dominus vobiscum.

[Col. 0767B] Pax vobiscum sumptum est de Evangelio; Dominus vobiscum de libro Ruth; et cum Spiritu tuo de Epistola Pauli. Cum sacerdos dicit: Dominus vobiscum, ad populum faciem vertit; quia quos salutamus, eis faciem praesentamus. Salutatio presbyteri sive episcopi, et responsio populi significant unum affectum esse debere episcopi et populi, sicut hospites unius Domini



CAP. XXXIX.---De collectis.

Orationem versus orientem dicit, ubi coelum surgit; quia major cognitio Dei in coelis est et essentiae in angelis vel in animabus sanctorum, quam in terra habitantibus sanctis. Oratio sacerdotis est benedictio Christi super discipulos quando coelum [Col. 0767C] ascendit. Hac expleta ascendit episcopus ad sedem, et sedet, Christus cursu suo disposito pro convenientia locat presbyteros in suo ordine, diaconos in suo, subdiaconos in suo, caeterosque gradus in suis; nec non et auditores, unumquemque in suo. Ascendit in coelum, ut sedeat ad dexteram Patris: sedebunt cum eo, quibus dicitur: Sedebitis super sedes duodecim, judicabitis duodecim tribus Israel. Aliqui sedent cum eo, aliqui stant. Qui sedent sunt membra Christi in pace quiescentia: qui stant, in certamine posita. Caput et membra unum corpus sumus. In aliquibus sedet Christus, in aliquibus stat. Altior locus positus est episcopis, ut ipsi superintendant, et populum custodiant: et tanquam vinitori altior locus sit ad custodiendam vineam suam, id est civitatem suam, sanctam scilicet Ecclesiam.

[Col. 0767D] Lectio dicitur a legendo, quia non cantatur: cum haec legitur, solemus sedere. Lectio est praedicatio, sessio obauditio; Responsum credentium confessio. Aliter: per lectionem, Veteris Testamenti, quae humilior est, praedicatio; per Responsum praedicatio Novi Testamenti, quae excellentior est.



CAP. XL.---De Anniversariis.

Corpus nostrum constat ex quatuor elementis, id est calido, sicco, frigido, humido, ut peccata, quae per corpus gessimus, purgentur in quarta die. Post tertium diem, id est septimo post mortem alicujus offerimus pro eo sacrificium. Aliter. Septem dies sunt in hebdomada, ut quidquid in toto tempore, [Col. 0768A] quod septem diebus volvitur, deliquit, abluatur: agimus septimum diem. Triginta diebus mensis expletur, unaquaeque actio per diem, finis autem actionum per mensem exprimetur, ideo trigesimus dies agetur ut quod in fide sanctae Trinitatis per decalogum legis peccavit purgetur. In anno peragit sol cursum suum; per solem Christus, per lunam significatur Ecclesia. Anniversarius dies ideo agetur, ut quidquid deliquimus in Christum vel in Ecclesiam, relaxetur. Sicut sanctorum anniversaria dies in eorum honore ad memoriam nobis reducitur super utilitatem nostram, ita defunctorum ad utilitatem illorum. Omni tempore bonum est orare pro defunctis, etiamsi defuncti dies per oblivionem nesciatur, seu per ignorantiam. Pro baptizatis omnibus defunctis [Col. 0768B] cum sacrificia vel eleemosynae offeruntur, pro valde bonis gratiarum actiones sunt, pro non valde malis propitiationes sunt: pro valde malis etsi nulla sint adjumenta mortuorum, qualescunque sunt consolationes vivorum. Quibus autem prosunt, ad hoc prosunt: ut sit plena remissio, aut certe ut eo tolerabilior fiat ipsa damnatio. Sed nullis ibi prosunt nisi hic bonis operibus cooperentur.



CAP. XLI.---De quadragesimali tempore.

Septuagesima significat captivitatem nostram de paradiso in mundum: Quadragesima reversionem nostram in terram repromissionis, id est ad paradisum. Tunc Tractus qui a trahendo dicitur, cantatur: quia cum labore et angustia iter hujus vitae gradimur. Vela suspendantur, quia nunc coelestia [Col. 0768C] nobis occultantur. Tres dies ante Pascha tres semis annos significant quibus Antichristus regnabit. Qui nascetur in Babylonia, nutrietur in Corozaim et Bethsaida, a maleficis, plenus diabolo: qui mundum sibi subjugabit quatuor modis. Potentes pecunia: omnis enim occultus thesaurus erit ei manifestus. Plebes terrore: omnia enim genera tormentorum exercebit. Clerum sapientia: omnem enim Scripturam perfecte sciet, et convenienter de se interpretabitur, monachos et sanctos miraculis: omnia enim sancta signa potenter faciet, ut etiam mortuos suscitet. Ideo Gloria Patri non canetur, quia tunc ab omni laude Dei siletur. Campanae non sonantur, quia praedicatio cessabit. Lumina exstinguuntur [Col. 0768D] quia omnia oracula Ecclesiae auferuntur. Poenitentes introducuntur, quia Judaei ad fidem Christi convertuntur, Chrisma conficitur, quia Christiani efficiuntur. Pedes et Ecclesia lavantur, quia Judaei baptizantur. Passio Domini recolitur, quia corpus Christi, id est Ecclesia gravem passionem patitur. Altaria nudantur, quia omnia sancta a gentibus calcantur. Crux salutatur, quae tunc ad irrisionem erigetur. Baptismus agitur, quia tunc sanguine baptizantur. Cereus vel novus ignis consecratur; quia gratia vel amor Spiritus sancti eos consolatur. Percussio tabulae est terror Antichristi; sonitus magnus qui ad Benedictus fit, est ingens timor et stupor infidelium de morte infidelium Antichristi.



CAP. XLII.---De Paschali tempore.
[Col. 0769A]

Osterum dicitur ab oriente, quia sicut ibi sol surgit, in occasu quasi moritur; ita hic sol justitiae, qui est Christus, qui in morte occasum subiit, hic resurrexit. Eodem scilicet tempore Paschae et eadem hora, qua Christus surrexit, erit nostra resurrectio. Pascha celebratur quarta decima luna, id est Aprilis, quando est plena. Luna significat Ecclesiam, quando numerus electorum impletus fuerit, tunc quasi Ecclesia plena erit: mox in quarto tempore resurrectio erit. Unum tempus ante legem, secundum sub lege, tertium sub gratia, quartum sub aeterna laetitia. Prima die est resurrectio Ecclesiae quae dicit ad sponsum: Resurrexi. Secunda die dicit Spiritus sanctus consolator ejus: Introduxit vos [Col. 0769B] Dominus in terram fluentem lac et mel, id est omni suavitate et dulcedine plenam. Tertia die: Aqua sapientiae potavit eos, id est plenitudine scientiae replevit eos. Quarta dicit sponsus ad sponsam: Venite, benedicti Patris mei. Non dicit, benedico vos, sed quia estis benedicti Patris per fidem et operationem: Quinta die: victricem manum, id est Christum laudaverunt; cujus auxilio et mundum et diabolum vicerunt. Sexta die: Eduxit eos Dominus in spe et inimicos eorum operuit mare; quod semper speraverunt, jam habent. Inimici, id est persecutores et daemones absorpti sunt in mari et in inferno. Septima die: Eduxit Dominus populum suum in exsultatione et electos suos in laetitia. Obtinebunt tunc gaudium et laetitiam et fugiet dolor et gemitus: tunc [Col. 0769C] duo Alleluia cantantur quia anima et corpus in aeternum laetantur. Ideo in octava die cantantur: Quasi modo geniti infantes, quia ut infans nascitur de matre in mundum, ita ipsi nascuntur de morte in vitam. Quinquaginta dies postea sempiternam laetitiam significant. Ascensio Domini, nostra exaltatio in coelis. In Pentecoste data est populo Hebraeo lex timoris uti servis in igne terroris. Post decem dies ascensionis, id est post decem praecepta Dei subjectionis data est lex amoris in igne Spiritus sancti populo Christiano, ut filiis.



CAP. XLIII.---De festo sancti Joannis Baptistae.

In nativitate S. Joannis Baptistae cantatur missa mane, quia angelus praedixit gaudium dicens: Multi [Col. 0769D] in nativitate ejus gaudebunt.



CAP. XLIV.---De festo sancti Petri ad Vincula.

Dies Kalendarum Augusti olim celebris habebatur ob victoriam Caesaris Augusti. Qua die postea vincula S. Petri collata sunt Romae: ut sicut prius in honore principis orbis, ita nunc in honore principis apostolorum celebretur.



CAP. XLV.---De Nativitate beatae virginis Mariae.

Quidam solitarius audiebat quadam nocte singulis annis harmoniam in coelo. Qui cum miraretur, dictum est ei, quod sancta Maria nata sit hac nocte. Quae cum ab hominibus nesciatur, ab angelis venerabiliter celebratur. Hoc ille referens Ecclesiae, instituta est coli.



CAP. XLVI.---De Decollatione sancti Joannis Baptistae.
[Col. 0770A]

Quando agitur Decollatio S. Joannis Baptistae, tunc est inventio capitis ejus. Nam circa Pascha, id est in annuntiatione S. Mariae est decollatus; hic autem recolitur. Ad missam Gloria Patri et Gloria in excelsis et Alleluia non canitur, more passionis Christi et quia ante Christi resurrectionem contigit.



CAP. XLVII.---De matutinis canonicis.

In matutinis in primis: Domine, labia mea aperies dicitur, ut qui ad Completorium cum versu: Custodi nos, Domine, ut pupillam oculi, et cum ultima benedictione quasi sub signaculo claudebantur, nunc ad laudem Dei aperiantur. Deinde [Col. 0770B] per versum: Deus, in adjutorium meum intende, auxilium divinum invocatur; exinde per Gloria Patri sancta Trinitas glorificatur, et de praeteritis et de praesentibus et de futuris. Postea tuba cantoris dat signum per antiphonam invitatorii, ut excitentur Christiani circumquaque, et concurrant ad scholam doctorum et pastorum Ecclesiae. Deinde canuntur duodecim psalmi, per quos signantur Patres, qui ante legem excoluerunt vineam Domini. His instruuntur, qui ad officium concurrunt nocturnale de eo, quod Dominus ab initio mundi habuit praedicatores in sua Ecclesia; qui populum Dei coluerunt suis laboribus: ut reditum quaererent ad propriam patriam post Christi resurrectionem. Primus psalmus: Beatus vir, concinit [Col. 0770C] quodammodo Abel justo homini, cujus sanguis effusus est in typo sanguinis Jesu Christi. Et psalmus: Domine, Deus meus, in te speravi, convenit Noe et filiis ejus et uxoribus, quae salvae factae sunt per aquam. Et psalmus: Salvum me fac, quoniam defecit sanctus, Abrahae congruit, qui solus restitit, ne adoraret idola, caeteris corruentibus in ea. Dehinc sequitur versus per quem vertitur intentio ad alia, scilicet de psalmodia ad lectionem, vel ad hymnum Evangelicum, id est, Magnificat, vel benedictus; sive ad orationem Dominicam, cujus prologus est Kyrie eleison, Christe eleison; seu ad orationem, quam solus sacerdos dicit. Tunc vertunt se ad altare quia mentes nostrae debent converti ad Christum. [Col. 0770D] Romani tamen non cantant Dominicam orationem ante lectionem. Tunc lectiones sequuntur, et responsoria, quae significant tempus Abrahae, qui sexta hora ingressus est vineam: nos vero media nocte admonemur procedere ante Deum, ut dicitur: Praeveni in maturitate, hoc est media nocte. Omne tempus ante Christum pro nocte ponitur, memoria mortuorum in Christo per noctem recolitur: quoniam eorum transitus et quies nocti comparatur.

Per psalmos opus praedicatorum, per lectiones doctrina monstratur eorum. Responsorium ideo dicitur quia respondet lectioni. Cantor surgit ad responsorium, ut excitet mentes, quae audierunt doctrinam in lectione, surgant ad actiones bonas in operatione. Mens exhortatoris versu stringitur, in [Col. 0771A] quo solus laborat, ne per arrogantiam elevetur. Olim non cantabatur Gloria Patri post versum in tertio responsorio, sed illud repetebatur: a modernis autem institutum est, ut cantetur, ut in omnibus Trinitas laudetur. Quod novem lectiones legantur, et totidem responsoria canantur, significat, quod per Christi resurrectionem tendamus ad coelestem Hierusalem, et ad novem ordines angelorum. Quae dividuntur ternario numero per interstitia psalmorum trium vigiliarum: in quibus recoluntur, tria tempora nominata in Evangelio, id est prima vigilia, secunda vigilia, tertia vigilia. Nam in prima vigilia recolitur eorum resurrectio in Christo futura, qui ante legem coluerunt vineam Domini; in secunda eorum, qui per legem datam usque in [Col. 0771B] adventum Christi: in tertia Christi discipulorum, unde et hic canitur Alleluia.

Conserva me, Domine, memorat quiescentes in Christo de Levitico genere; Exaudi, Domine, requiem Judicum, Diligam te, Domine, regum Veteris Testamenti palmam; Exaudiat te Dominus in die tribulationis martyrum Christi triumphum: Domine, in virtute tua laetabitur rex regnum manens spiritualium regum.

Hae personae membra sunt illius capitis, cujus regnum memoratur in psalmos: Dominus regnavit, decorem indutus est. Tres nocturnae in Dominicis diebus significant resurrectionem corporum; tres autem, quae in festivitatibus sanctorum canuntur, recolunt beatitudinem animarum: quam tunc percipiunt: [Col. 0771C] quando fiunt cives spirituum, coelestium et bonorum. Nox pro ignorantia ponitur; ab Adam usque ad Christum quasi nox erat, quia lux scientiae deerat; quae nox dividitur in tria tempora, ante legem, sub lege, sub gratia; quae tempora per tres nocturnos significantur, qui in nocte cantantur. Tres psalmi in primo nocturno psalluntur, quia Patriarchae ante legem Trinitatem adorabant, ut legitur: Tres vidit, et unum adoravit. Tres in secundo, quia prophetae sub lege Trinitatem invocabant, ut scriptum est: Benedicat nos Deus, Deus noster, benedicat nos Deus. In tertio tres, quia apostoli sub gratia Trinitatem per orbem praedicabant; unde tunc [Col. 0771D] Evangelium legitur et Alleluia canitur.

Lectio doctrinam, responsorium significat vitam eorum. Cum Te Deum laudamus illud tempus ostenditur, quo Christus natus est, et angeli Deo gloriam cecinerunt: sive quando mundus fide accepta coepit laudare Deum. Versus qui ante Matutinas dicitur, significat Christi resurrectionem.



CAP. XLVIII.---De Laudibus canonicis.

Matutinales Laudes significant tempus a Christi resurrectione usque in finem mundi. Tunc quasi dies oriri coepit, quia lux scientiae claruit. Primus psalmus: Dominus regnavit significat Christum per orbem regnasse post resurrectionem: qui firmavit orbem terrae, id est apostolos sua resurrectione, ascensione et Spiritus sancti effusione. Secundus psalmus: Jubilate docet Ecclesiam ex Judaea ad fidem [Col. 0772A] Dei conversa. Tertius psalmus: Deus Deus meus pertinet ad Ecclesiam ex gentibus collectam; cui psalmus: Deus misereatur conjungitur, et Judaica plebs per praedicationem Henoch et Eliae ad fidem Christi convertitur; ideo sub uno Gloria canuntur quia una Ecclesia ex duobus populis laudabit Deum. In quinto loco canitur Benedicite Domino; in quinta aetate mundi misit Nabuchodonosor tres pueros in caminum ignis, in quo hunc hymnum cecinerunt. Nabuchodonosor significat Antichristum, qui illo tempore tres filios Noe, id est totum genus humanum de tribus mundi partibus, Asia, Africa et Europa in caminum mittet tribulationis. Ipsi perseverantes in fide catholica erunt patientes in tribulatione; et per patientiam probati, probatione inveniuntur [Col. 0772B] spe beati. Tres psalmi, qui sequuntur Laudate Dominum de coelis, Cantate Domino, Laudate Dominum in sanctis ejus, sub uno Gloria canuntur; sanctos victuros docent post interfectionem Antichristi in firmitate fidei et beatitudine spei, et laetitia, dilectionis in unanimitate inseparabili. Lectio, quae sequitur, est cibus spiritualis tunc in Ecclesia, qui augeat laetitiam. Sequitur versus: Dominus regnavit: ut sicut discipuli in morte Christi tristes post resurrectionem laeti canebant: Dominus regnavit; ita sub Antichristo tristes, post interfectionem ejus laeti triumphum Christi recitant dicentes: Dominus regnavit. Sequitur hymnus: Benedictus Dominus Deus Israel, quia visitavit et fecit redemptionem plebis suae; ut sicut tunc in proximo [Col. 0772C] erat Christi adventus primus, quando hunc cantavit Zacharias; ita in novissimo tempore in proximo erit adventus Christi secundus, in quo Sancti servient Deo sine timore, de manu inimicorum liberati, in sanctitate et justitia coram ipso omnibus diebus nostris.

Dies habet duodecim horas. Dies est Christus, horae sunt justi, qui bonis operibus adhaerent diei, id est Christo. Nox aequinoctialis similiter habet duodecim horas: nox est vita peccatorum, horae sunt peccatores. Nos qui dies vocamur, a nocte, id est, ab eleemosynis pro peccatis oblatis sustentamur. Ideo duodecim psalmos in privatis noctibus [Col. 0772D] psallimus, ut memores simus, nos debitores esse pro peccatis nostris, et pro eorum, quorum oblationibus sustentamur, intercedere.

Sex antiphonae est intentio ad perfectionem bonorum operum; ut cum pro aliis intercedimus, nos ipsi mala devitemus.

Armiductores constituerunt in militia sua dormientibus militibus castra tueri per tres vigilias in nocte, quarta est autem in matutinali tempore. Tres lectiones et tria responsoria insinuant vigilias cleri; ad plebem Dei per lectiones doctrina, per responsoria clamor mentis exhortans populum Dei ad vigilias, si Dominus venerit sero, an media nocte, an galli cantu, an mane; ne inveniat eum dormientem. Prima vigilia pueritia, secunda juventus, tertia senectus. Qui in pueritia desidiae deditus ad opus Dei [Col. 0773A] non evigilaverit, in juventute resipiscat: si tunc neglexerit, saltem in senectute a somno pigritiae ad bonum consurgat.

Sicut fidelis anima exuta a corpore septimam Sabbati recipit, et resurrectio mortuorum, sanctorum corporum octavam diem exspectat; ita quaecunque anima evigilaverit a gravi somno negligentiae per curam ecclesiasticam, sive in prima vigilia sive in secunda sive in tertia, statim attingat matutinum tempus in quarta vigilia. Romani in quacunque lectione cum viderint auroram procedere, nocturnale officium dimittunt, et matutinale incipiunt.



CAP. XLIX.---De matutino et sole.

Matutinum est decessus tenebrarum et adventus [Col. 0773B] aurorae. Sol appropinquat ad superiora expellens tenebras et tempus significat poenitentiae eorum, qui prius in nocte, id est in peccatis fuerunt. His appropinquat sol justitiae expellens tenebras, id est peccata. Ideo cantatur psalmus: Dominus regnavit in libera nocte, et eos significat qui post baptismum in incoepto cursu perseverant. Miserere mei, Deus in servilibus noctibus cantatur, eosque significat, qui post baptismum de cursu suo corruerunt et postea per orationes fidelium corriguntur.



CAP. L.---De homine, qualiter minor mundus dicatur.

Homo dicitur Graece microcosmus, id est minor mundus, caput ejus in modum spherae coeli rotundum, [Col. 0773C] in quo duo oculi lucent, ut sol in coelo et luna. Pectus in forma aeris, in quo tussis et anhelitus, sicut in aere venti et pluviae. Venter instar maris, qui recipit cibos et potus, ut mare flumina. Pedes similitudinem habent terrae, qui totum corpus sustentant ut terra omnes res. Ex terra habet carnem, ex aqua sanguinem, ex aere spiritum, ex igne animam; ex terra habet frigus, ex aqua humorem, ex aere siccitatem, ex igne calorem. Quatuor tempora anni habet, ver, pueritiam; aestatem, juventutem; autumnum, senectutem; hiemem, aetatem decrepitam. Scientia in eo lucet ut dies, ignorantia tenebrescit, ut nox. Visum habet ex igne, auditum ex aethere, odoratum ex aere, gustum ex aqua, tactum de terra, ossa ex lapidibus, ungues ex arboribus, [Col. 0773D] crines ex herbis, sudorem ex rore, cogitationes ex nubibus. In cerebro habet sensum, et ibi est sedes sapientiae, inde disponens omnia ut de tribunali, in fronte verecundiam vel potius confusionem, in superciliis superbiam, in temporibus somnum, in genis verecundiae ruborem, in corde cogitationes et voluntatem, in jecore cupiditatem, in pulmone elationem, in stomacho fortitudinem, in splene risum, in felle iram, in renibus delectationem, in lumbis titillationem, in genitalibus procreationem. Cum volatilibus, cum piscibus, cum bestiis habet quinque sensus, cum quibus est animal mortale: cum angelis rationem, cum quibus est immortalis. Ex his omnibus est minor mundus homo; ideo non immerito [Col. 0774A] statui temporum rota humanae nativitatis comparatur.



CAP. LI.---De nocte et septem ejus temporibus.

Nox dicta est, quod noceat aspectibus et negotiis humanis. Ignorantia mentis, quae evenit ex tenebris peccatorum, nocti comparatur. Hora matutina poenitentiam significat, unde cantatur in matutinis psalmus Miserere mei, qui est poenitentialis.

Post matutinum sequitur diluculum. Septem sunt enim tempora noctis: vespertinum, crepusculum, conticinium, intempestum, gallicinium, matutinum, diluculum, quod est incipiens parva lux. Eadem hora vocatur et mane; unde omnes feriales psalmi aliquid mane resonant.



CAP. LII.---De psalmis ad laudes feriales.

[Col. 0774B] Primus dicit: Mane exaudies vocem meam, mane astabo tibi; secundus: Emitte lucem tuam; tertius: Exitus matutini et vesperi delectabis; quartus: Mane sicut herba transeat, mane floreat et transeat; quintus: Auditam fac mihi mane, sextus: Ad annuntiandum mane. In primo psalmo mala vetantur, in secundo bona per spem appetuntur; in duobus sequentibus celebramus duo praecepta charitatis. In Deus Deus meus dilectio Dei, in Deus misereatur dilectio proximi: sub uno Gloria psalluntur quia haec praecepta non disjunguntur.



CAP. LIII.---De canticis ad Laudes feriales.

Deinde tentatio sequitur, tentationem victoria: unde sequuntur cantica, quae cantaverunt postquam [Col. 0774C] tentati fuerunt: et Deus triumphum illis praestitit, Primum canticum dicit: Confitebor tibi, Domine, quoniam iratus es mihi; ecce flagellum, audi triumphum: Conversus est furor tuus et consolatus es me, exsulta et lauda. Secundum canticum cantatum est ab Ezechia postquam de infirmitate convaluit. Tertium ab Anna, postquam aemula ejus est humiliata et ipsa exaltata. Quartum, pro quo Aegyptii sunt prostrati et filii Israel liberati. Quintum ab Habacuch propheta pro liberatione Judaeorum a Chaldaeis. Sextum a Moyse, postquam vexatus est propter Judaeos; et ita concluditur: Laudate, gentes, populum ejus, quia sanguinem servorum suorum ulciscetur.

Tres psalmi, qui sequuntur sub uno Gloria, significant [Col. 0774D] laudem sanctae Trinitatis in una substantia. Isti psalmi sunt finis psalterii, quia poenitentes tendunt ad finem perfectionis, id est laudem Dei.

Sequitur lectio capituli, quia alios instruunt quod ipsi faciunt; versus in matutinis: Dominus regnavit, vel Repleti sumus mane, precatur conversus et praesentia et futura bona. Unde ascendit ad Dominum, quia visitavit et fecit redemptionem plebis suae. De converso homine per poenitentiam convertitur ad evangelicum virum, qui pro beneficiis converso praestitis exhortatus est laudare sanctam Trinitatem in Laudate Dominum de coelis, et dixit: Benedictus Dominus, quia visitavit miseriam humanam et fecit redemptionem ejus. Omnes partes noctis, quibus [Col. 0775A] obscuratus est mundus, istae repulsae sunt; ideo agamus Deo gratias.



CAP. LIV.---De die et duodecim ejus horis ac psalmo Beati immaculati.

Dies est Christus, qui habet duodecim horas, hoc est fideles qui post baptisma seu poenitentiam ad ipsum currunt per viam Domini usque ad vesperum, id est usque ad finem vitae suae; homo incipiens ambulare in lege Domini habet ex una parte leonem, ex altera draconem: leonem in persecutionibus apertis, draconem in insidiis occultis. Ut persecutiones et insidias diaboli possimus vitare, et toto itinere die salvi manere, canimus in Primis psalmum: Deus, in nomine tuo. In prima parte psalmi: Beati immaculati, intramus in viam Domini; haec [Col. 0775B] pars pro prima hora diei canitur. Secunda pars pro secunda hora, in qua fit iterum mentio legis Dei, ut ubi: Considerabo mirabilia de lege tua. Versus: Exsurge, Domine, rogat ut Deus sit gregis sui adjutor et liberator per totum cursum diurni itineris. Tertia pars psalmi pro tertia hora dicitur scilicet: Legem pone. Quarta pars pro quarta hora, ubi lex nominatur ut ibi: Dixi custodire legem tuam. Quinta pars pro quinta hora dicitur, in qua item lex memoratur, ut: Ego legem tuam meditatus sum, etc., bonum mihi lex oris tui. Sexta pars pro sexta hora, ut dicitur: Narraverunt mihi iniqui fabulationes, sed non ut lex tua. Septima pro septima hora: Quomodo dilexi legem tuam, Domine. Octava pro octava hora: Iniquos odio habui et legem tuam dilexi. Nona [Col. 0775C] pars pro nona hora, ubi dicitur: Justitia tua, justitia in aeternum, et lex tua veritas. Decima pars pro decima hora, ubi iterum lex memoratur, ut ubi: Vide humilitatem meam, etc., quia legem tuam non sum oblitus. Undecima pro undecima hora, ubi similiter mentio fit legis, ut ibi: Iniquitatem odio habui, etc., legem autem tuam dilexi. In duodecima hora diei reddit Dominus operariis suis denarium promissum. Lectio per singulos cursus legitur, quia sancti passim divino colloquio reficiuntur.



CAP. LV.---De Vesperis.

Vespera hora est duodecima, quae finis est dici, et est finis uniuscujusque hominis. Quinque psalmi sunt quinque sensus hominis. Sicut in fine mundi quinque virgines cum lampadibus obviam Christo [Col. 0775D] veniunt, ita homo in fine vitae cum bonis operibus per quinque sensus peractis per totum diem, quibus in lege Dei ambulavit, Christo sponso obviam festinare contendit. Et hoc fit per gradus ascensionis virtutum; ideo quindecim gradus in vespertinali officio includuntur. Lectio, quae sequitur, est compositio et ornatus eorum, qui intrant in praesentiam Regis. Versus: Vespertina oratio, vel Dirigatur, Domine, oratio mea, est compulsatio ostii conclavis, ubi rex sodet. Hymnus evangelicus, id est Magnificat, quem cantavit sancta Maria, monet virgines sapientes, id est fideles illuc contendere quo praecessit Virgo virginum, hoc est, in praesentiam Salvatoris.



CAP. LVI.---De Completorio.
[Col. 0776A]

Completorium est perfectio caeterorum officiorum, et ad noctem pertinet. In hoc finitur commune opus, omnia membra relinquuntur a suffugio humano: soli Deo, qui non dormit, neque dormitat, committimur. Somnus est imago mortis, ideo aliquos psalmos in isto officio recitamus, quos etiam in Sabbato sancto Paschae cantamus, quando Dominus in sepulcro requievit; ut ille est Cum invocarem, propter illum versum: In pace in idipsum, dormiam et requiescam. Et iste: In te, Domine, speravi, quam cantavit in cruce; et nos finimus ubi ipse finivit: In manus tuas, Domine, commendo spiritum meum. Post jejunium Domini tentavit eum diabolus ut draco in insidiis; ideo tunc cantatur [Col. 0776B] tractus: Qui habitat. In Parasceve vero tentavit eum ut leo publice persequens in passione; ideo tunc etiam secundum Romanos idem tractus: Qui habitat cantatur. Sed idcirco eumdem psalmum in completorio cantamus; ut nos Deus custodiat a diaboli tentationibus et a nocturnis illusionibus. Ecce nunc, etc., propter versum: In noctibus extollite, etc., canimus. His quatuor psalmis quatuor elementa nostris postulantur, sive quia quatuor vigiliae in nocte celebrantur. Cum versu: Custodi nos, etc., membra nostra sigillamus, et cum evangelico hymno: Nunc dimittis, etc., cum Simeone pacem flagitamus et requiem sempiternam.



CAP. LVII.---De prima Canonica.

Mos est in Ecclesia, ut post primam et ante completorium [Col. 0776C] fratres conveniant ad lectionem, quae est mentis refectio. In prima dirigitur grex Domini in via, ut veniat ad pascua. Operetur primo, et postea impleatur refectione in hora tertia: hic omnia consumantur, In Dominicis diebus ad primam septem psalmi propter dona septiformis Spiritus canuntur: quibus psalmis duo capitula de psalmo Beati immaculati, subjunguntur propter gemina praecepta dilectionis, per quae lex Dei impletur. Quibus fides adjungitur catholica, id est Quicunque vult salvus esse, quia per cultum unius Dei salvabimur. Aliter: novem psalmi ad primam psalluntur per quos novem angelorum ordines intelliguntur. Per Quicunque vult, etc., qui est Christianus homo intelligitur: [Col. 0776D] qui per resurrectionem Christi, quae in Dominica die recolitur, angelis associabitur. Per legem Domini, id est per dilectionem ad patriam revertimur: per psalmum Deus in nomine tuo, ad iter praecingimur. Per psalmum Beati immaculati, dilectionem Dei; per Retribue, dilectionem proximi accipimus, in his duobus mandatis universa lex impletur. Quicunque vult, etc., significat cursum nostrum: per fidem enim ambulamus, et non per speciem. Capitulum Pretiosa in conspectu Domini, significat quod ibi grex Domini ejicitur in pascua, ut ambulet in via Domini.



CAP. LVIII.---De mysterio horarum.

Dominus Jesus Christus in nocte propter nos est captus, ut nos a captivitate diaboli et ab aeterna [Col. 0777A] eriperet nocte inferni: ideo nocturnos cantamus in nocte. Mane ante pontifices falso accusatur, ut nos ab accusatione inimici securos faceret; ideo canimus matutinas laudes. Hora prima ducitur ligatus ad praesidem, ut nos a vinculis peccatorum solveret; ideo primam recitamus. Hora tertia damnatur, illuditur, flagellatur, ut nos ab aeterna damnatione liberaret; ideo tertiam cantamus. Sexta hora crucifigitur, ut nos a cruciatu perpetuo redimeret; ideo cantamus sextam. Hora nona moritur, ut nos ab aeterna morte erueret; ideo psallimus nonam. Vespere de cruce ponitur, ut nos poenis auferamur; ideo canimus vesperam. Completorio sepelitur, ut nos a sepulcro Tartari emergeremus; ideo canimus completorium.



CAP. LIX.---Aliter de mysterio horarum.
[Col. 0777B]

Media nocte surrexit Dominus, ideo nocturnos cantamus. Mane apparuit matri suae, ut Sedulius dicit, sive Mariae Magdalenae, ut evangelista affirmat: ideo matutinas laudes recitamus. Prima apparuit mulieribus a sepulcro euntibus; tertia visus est Jacobo, ut putatur; sexta Petro, ut creditur; nona in Emmaus ambulantibus; Vespere cum illo manducantibus; Completorio omnibus.



CAP. LX.---Item de mysterio horarum.

In primis fuit chaos, et omnia cooperta erant tenebris; ideo in nocte nocturnale officium agimus. Mane primo creavit Deus lucem, ideo matutinae laudes tunc canantur: ad quas etiam novem psalmi cum Benedictus cantantur, quia novem ordines angelorum [Col. 0777C] tunc creati existimantur. Quasi prima hora intravit Adam in vineam Domini, quando positus est in paradisum ut operaretur; ideo ad primam canimus tres psalmos laudantes Trinitatem; quae et hominem formavit, et post lapsum reparavit. In quarto, id est Quicunque vult salvus, etc., fides nostra declaratur. In hora tertia intravit Noe in vineam, qui etiam primus plantavit eam, de qua inebriatus est. Sexta Abraham intravit, qui filium obtulit. Nona autem David et prophetae. Ad has horas tres psalmos recitamus, unicuique horae psalmum distribuentes vel propter sanctam Trinitatem, vel propter sanctae Trinitatis fidem. In vespera intraverunt apostoli et eorum successores, in qua quinque psalmi canuntur propter quinquepartitam passionem [Col. 0777D] Domini, qua ab actibus quinque sensuum sumus redempti. In completorio, id est in fine mundi, redditur denarius, id est aeterna requies; ideo quatuor psalmi canuntur, ut quatuor partes mundi salventur, seu quatuor elementa in homine, qui est minor mundus, indicentur.



CAP. LXI.---De septem saeculi diebus et mundi saeculis.

Prima dies saeculi significat primum mundi saeculum, cujus mane Adam fuit, vespera diluvium. Secunda dies saeculi, secundum saeculum: cujus mane fuit Noe, ejus vespera submersio Sodomae. Tertia dies saeculi, tertium erat saeculum: cujus mane Abrahae origo, vespera fuit Saulis occisio. [Col. 0778A] Quarta dies saecuti quartum fuit saeculum, cujus mane David regum splendor, vespera transmigratio Babylonis et ejus terror. Quinta dies saeculi quintum saeculum, cujus mane fuit reditus Israelis in Hierusalem, vespera contemptus Christi ibidem. Sexta dies fuit sextum saeculum, cujus mane adventus Christi; quod hodie durat, et circa cujus finem jam sumus; cujus vespera adventus erit Antichristi. Septima dies saeculi requiem significat tam eam, quam animae a primo saeculo post mortem habuere, quam eam, quam post judicium sunt habiturae. Quae dies vesperam non habebit, quia ejus requiei finis non erit.



CAP. LXII.---De judicio extremo.

In valle Josaphat erit judicium, hoc est, in hoc [Col. 0778B] mundo. Josaphat dicitur judicium, vallis est mundus iste, mons est coelum. Christus apparebit in aere ut sol in coelo. Cui obviam rapientur justi in aera; impii remanebunt in terra, igne flagrante super omnes montes quindecim cubitos. Duae partes bonorum, et duae erunt impiorum. Una pars justorum sunt martyres, virgines, et omnia pro Christo relinquentes. Haec tria non sunt praecepta, sed consilia data; quia igitur supra praeceptum fecerunt, Judices cum Deo erunt. Altera pars justorum sunt verae viduae, et boni conjugati, et poenitentes, quibus dicitur: Venite, benedicti, etc. Una pars malorum sunt infideles sive gentiles sive Judaei, qui sine judicio peribunt; altera pars malorum sunt mali Christiani seu olim Judaei, quibus dicitur: Discedite [Col. 0778C] a me, maledicti, etc.



CAP. LXIII.---De Dominicis in Adventu.

In primo responsorio, Aspiciens longe, introducit cantor dicta seu facta Joannis Baptistae. Ex persona ejus dicit, Aspiciens, scilicet quantum distet coelum a terra; de Joanne dicitur: Qui de terra est, de terra loquitur; de Christo autem legitur: Qui de coelo venit, super omnes est. Ecce video Dei potentiam, id est divinitatem in carne; et nebulam totam terram tegentem, hoc est, video caliginem ignorantiae tegentem corda terrena Judaeorum, qui praesentem Deum non cognoscunt in homine Christo. Ite ei obviam, per fidem et operationem. Et dicite: Nuntia nobis si tu es ipse, qui regnaturus es in populo Israel. Mittit Joannes discipulos ad Christum, dicens: [Col. 0778D] Tu es qui venturus es, an alium exspectamus? hoc est, si velis mori, et infernum visitare, insinua, et super fideles regnare.

Tres versus ei occurrere significant patriarchas ante legem, prophetas sub lege, Christianos sub gratia. Sive tres versus docent legem, prophetiam, psalmodiam Christi adventum praenuntiasse. Gloria Patri, quod sequitur, signat sanctam Trinitatem his omnibus venerari. Istud enim responsorium divinam naturam in Christo recolit: in secundo vero, id est in Aspiciebam, humana natura manifestatur, dicendo: Et ecce in nubibus coeli Filius hominis venit. In priori interrogat, si debeat regnare in populo Israel? hic respondetur: Et datum est ei regnum. Non solum [Col. 0779A] Israel sed et omnis populus, tribus et linguae servient ei. Haec vero responsoria monstrant Christum Deum et hominem regem esse omnium.

Feria quarta et sexta positae sunt antiphonae de prophetis in adventu Domini, quoniam ipsae feriae in prophetia Christi et Ecclesiae exstiterunt ab initio. Feria quarta sol et luna in coelo collocata sunt, quae sunt Christus et Ecclesia. Sexta feria homo, qui fuit forma futuri Adam, creatus est.

Ecclesiaticus chorus vel propheticus sermo fit internuntius ad Hierusalem; quae quondam erat metropolis et civitas Regis magni: et per Hierusalem ad primates totius Dei famosae congregationis. Absentia enim Christi nequaquam sine tristitia potest recordari. Ideo ista responsoria solantur populum [Col. 0779B] Dei de adventu regis et defensoris sui: Jerusalem, cito veniet salus tua, civitas Jerusalem, ecce veniet Dominus. Hic nuntius Dei ad pauperes et ad plebem loquitur, quae facile a potentibus opprimitur. In priori consolatus est potestatis dignitatem, in ista consolatur subjectam plebem. Ecce apparebit, configit in capite Regem regum, qui venturus est liberare pauperes, et afflictos de manu potentiae saecularis: et eumdem proximo tempore venturum dicit responsorium: Prope est, ut veniat; et Qui venturus est; et Aegypte, noli flere. Hujus Dominicae responsoria et sequentis hebdomadae certant multitudinem congregare populorum, ut praesto sint et parati ad suscipiendum Dominum dominorum. Idcirco plurima Ecce in se continent; ut in canite tuba: Ecce Deus, [Col. 0779C] et in clama: Ecce Deus noster, quem exspecto; et Ecce jam veniet. Responsorium Canite tuba commonet cives, ut sciant regis adventum, et annuntient illum vicinis. Intuemini quantus sit, monet cives, quod ultra reges sit iste, qui ingreditur ad salvandas gentes: Non auferetur, docet regem Judaeorum suo tempore exspectatum in foribus esse.



CAP. LXIV.---De antiphonis ad laudes.

Antiphonae per septem matutinas, et per septem ferias dispositae significant gratiam septiformis Spiritus, cujus opus est conceptio et partus beatae Mariae Virginis. Unde in eadem hebdomada legitur lectio Isaiae, qui numerat septem dona Spiritus sancti, in sexta feria: quando primus homo creatus est, [Col. 0779D] quem modo venit secundus homo reformare.



CAP. LXV.---De antiphonis O ad Magnificat.

Antiphonae quae habent in capite O, significant quoddam admirabile, et celebrari his diebus ostendunt nobis aliquod investigabile; de quo dicitur: Dabit Dominus vobis signum, ecce virgo concipiet. O interjectio est admirantis, et pertinet ad aliquam mirabilem visionem mentis. Et quoniam per conceptionem et partum sanctae Mariae facta est haec admiratio, ideo hae antiphonae magis congruunt hymno Magnificat quam Benedictus. Prima antiphona, O Sapientia, congruit primo gradui, scilicet Spiritui sapientiae. Secunda, O clavis David, qui aperis et nemo claudit, aptatur Spiritui intellectus. Tertia, O Emmanuel, rex et legifer, gradui Spiritus [Col. 0780A] consilii convenit. Quarta, O radix Jesse, qui stas in signum, id est in crucem, quando sol obscuratus, et petrae scissae sunt, super quem continebunt reges os suum, id est principes hujus saeculi, qui cum rhetorica et dialectica sua silebunt adveniente praedicatione sanctae crucis et sancti Evangelii; haec gradui Spiritus fortitudinis aptatur. Quinta, O oriens splendor, gradui Spiritus scientiae datur. Sexta, O Adonai et dux domus Israel, gradui Spiritus pietatis convenit. Septima, O Rex gentium et desideratus earum, gradui Spiritus timoris aptatur. Octava, O Virgo virginum, insinuat mirabilem partum mirari Ecclesiam. Filiae Jerusalem, quid me admiramini? Haec antiphona monstrat illum hominem, qui ex Maria carnem assumpsit, solum perfectum esse inter [Col. 0780B] caeteros homines, quia in ipso solo habitat septiformis Spiritus. Si duodecim O cantantur, significant quod gratia sanctae Trinitatis a quatuor mundi plagis desideretur: ter enim quatuor sunt duodecim.



CAP. LXVI.---De vigilia Nativitatis Domini.

In vigilia Nativitatis Domini responsorium Sanctificamini hodie, et alia, docent nos lavare debere vestimenta, quae in baptismate accepimus, lacrymis et poenitentia: ut sicut filii Israel Domino occurrerunt in monte Sinai sanctificati, scilicet abstinendo a mulieribus, ita nos sine offensione occurramus descensui Domini.



CAP. LXVII.---De Nativitate Domini.

In sancta nocte nativitatis Domini tria nocturna [Col. 0780C] tria significant totius mundi tempora, id est tempus legis naturalis, tempus datae legis per Moysen, tempus gratiae. Tertia nocturna, quae recolit gratiam Novi Testamenti, habet antiphonam cum Alleluia, ut ipse invocatur. ut eo tempore cantatur, cum resurrectio Domini a fidelibus frequentatur, id est circa tempus matutinale. In primo nocturno lectiones, quae leguntur de propheta, significant tempus ante legem, quo patriarchae figuris praefiguraverunt Christi nativitatem. In secundo leguntur sermones, et est illud tempus sub lege, quo sanctae Scripturae praenuntiaverunt Christum nasciturum. In tertio Evangelia leguntur, et est tempus gratiae, quo ejus nativitas est suscepta ab Ecclesia. Ad tria prima responsoria [Col. 0780D] canitur Gloria Patri, quia Trinitas a lege et prophetis et psalmis praenuntiata est hodie mundo manifestata. Responsoria morem illum sequuntur, quem frequentant domestici regales et imperiales quando conveniunt in regis praesentiam, unusquisque quod valet, offert regi. Diversa dona offerunt, sed animo regis aequaliter placere cupiunt: ita responsoria nunc Christum, nunc matrem ejus, laudes et gratias agunt. Novem lectiones et responsoria monent nos Deum benedicere, qui ad societatem novem ordinum angelorum venit perditum hominem recolligere.

Sicut in Nativitate per novem lectiones gratias agimus de Dei descensione usque ad nostram humiliationem, ita per eumdem numerum in festivitatibus [Col. 0781A] sanctorum gratias referimus, quoniam illi digni sunt ascendere usque ad altitudinem coeli, in quo habitant angeli.

Missa Dominus dixit, et Evangelium Liber generationis, est illa hora quando natus est Christus. Te Deum laudamus et matutinae laudes quae sequuntur, est laus angelorum, qui eo nato Gloria in excelsis cecinerunt. Neuma dicitur mistus; illa neuma in mundi fabrica monstrat quod non potest verbis explicari: quomodo qui hodie natus est de Virgine fabricasset mundum et ornasset; et quomodo ipse sit lux et decus universae mundi fabricae. Neuma in versu Tanquam sponsus, signat quod processio Christi de utero Virginis nequit verbis enarrari: quae comparatur sponso procedenti de thalamo. Hoc [Col. 0781B] neuma etiam in responsorio S. Joannis evangelistae canitur in verbo intellectus, propter excellentem intellectum sancti Joannis. Unde et in Gloria Patri cantatur, in qua Trinitas laudatur, quae solo intellectu conspiciatur.

Vespera Tecum principium magis pertinet ad festum nativitatis Domini quam praecedens. Similiter in omnibus festis sanctorum secunda vespera magis pertinet ad festum diem quam prior. Octavae Domini et aliorum sanctorum ideo celebrantur, quia in octava, id est in resurrectione, gloria eorum per Christum duplicatur.



CAP. LXVIII.---De Epiphania Domini.

In Epiphania Domini invitatorium non cantatur propter fraudem Herodis, quia callide quaerebat [Col. 0781C] Dominum. In sexto loco psalmus canitur, quia in sexta mundi aetate gentes quaesierunt Dominum per fidem. Sex antiphonae per duas nocturnas magorum obsequia circa nativitatem recolunt. Iidem tres magi legati exstiterunt mysticis suis muneribus gentilis populi, qui in terra insulisque habitat. Tria munera eorum triplicem personam Christi praefigurabant, id est Regis, Sacerdotis et mortalis hominis: nec non et tres functiones Christi membrorum, id est sapientiam, virtutem orationis, et mortificationem carnis. Harum trium functionum legationem munera magorum portaverunt. Ex munere thuris dicunt primam antiphonam Afferte Domino, virtutem orationis, qui est Sacerdos verus. Ex munere auri, [Col. 0781D] Psallite Deo nostro, hoc est, O sapientes, ferte sapientiam vestram Deo regi. Ex munere myrrhae dicitur de omni populo mortali et studium habenti ad meliora, Omnis terra adoret te, id est per mortificationem carnis propter nos mortalem.

Prima vigilia mentionem facit de gentibus qui habitant in terra, secunda vigilia de eis dicit qui habitant in insulis.

Prima antiphona de sapientibus: Reges Tharsis et insulae munera offerent. Reges dicuntur qui se ipsos regunt, sapientes qui alios. Secunda antiphona de omni populo: Omnes gentes, etc.; per tertiam antiphonam hortantur se sacerdotes et dicunt: Venite, adoremus. Ast tertia vigilia de baptismo Christi et de Novo Testamento memorat. Novum Testamentum [Col. 0782A] fundatur per baptismum, unde hic omnis terra cantat Alleluia. Et iterum insulae multae dicunt: Adorate Deum. Antiphona Fluminis impetus in tertia vigilia propter baptismum canitur; psalmus Deus noster ideo in ista vigilia psallitur, quoniam homines conturbati sunt propter Novum Testamentum et baptismum. Sed fluminis impetus laetificat civitatem Dei, quae civitas constat ex incolis terrae et insularum.

Ecclesia in Novo Testamento dicit ad eos qui in Christo baptizati sunt, et in terra habitant, per secundum psalmum: Cantate Domino, omnis terra, et per antiphonam: Adorate Dominum in aula sancta ejus. Dicit ad eos qui habitant in insulis per tertium psalmum: Dominus regnavit, exsultet terra, laetentur insulae multae, et per antiphonam: Adorate Dominum, [Col. 0782B] omnes angeli ejus. Lectiones tres leguntur ex prophetia, quae praedixit Domino ex Saba afferri munera. Saba est provincia in qua est Madian et Epha, et interpretatur conversio vel captivitas, signatque gentes quae de captivitate diaboli ad Deum conversae munera praedicta obtulerunt liberatori suo.

Responsorium significat quia dictis prophetarum, gentes factis respondent. Antiphona: Hodie coelesti sponso tribus miraculis tres solemnitates recolit. Praesentis diei; in octava Epiphaniae recolitur baptismus Domini; in sequenti Dominica de aqua in vinum conversa miraculum.



CAP. LXIX.---De tempore inter Epiphaniam et Purificationem beatae Virginis Mariae.

[Col. 0782C] Tristatur diabolus quia exclusus est; laetatur Ecclesia, quia Christus intravit in mundum. De pace Ecclesiae tristatur diabolus; angelorum chorus gaudendo canit: Gloria in excelsis Deo, et in terra pax hominibus bonae voluntatis. Nos in praecedentibus festivitatibus de Christi praesentia gaudentes, instinctu diaboli et fragilitate carnis studium gaudii spiritualis declinavimus ad curam et laetitiam corporis. Unde in ista Dominica canuntur responsoria de psalmis qui continent in se plurimam orationem, et habent initium a primo psalmo poenitentium, Domine, ne in furore.

Tempus a festivitate Theophaniae usque in Septuagesimam recolit devotionem et ministerium praedicatorum a primis praedicatoribus Ecclesiae usque ad [Col. 0782D] novissimos Novi Testamenti. Idipsum nobis insinuant Epistolae summi praedicatoris Pauli, quae eodem tempore leguntur. Praedicatoribus congruit oratio, ut apertum ostium habeat eorum praedicatio.



CAP. LXX.---De festo Purificationis.

Hypapanti dicitur obviatio, quando Simeon et Anna Christo occurrerunt in templo. Hanc festivitatem celebramus cum candelis accensis, propter verba Simeonis, qui, quando eum in manibus suscepit, ita prophetando praedixit: Lumen ad revelationem gentium et gloriam plebis tuae, Israel. Per candelas significantes nos lucidis operibus, cum sapientibus virginibus lampades ardentes portantibus Christo [Col. 0783A] sponso venienti in coelesti Jerusalem occurramus.



CAP. LXXI.---De Cathedra S. Petri.

Cathedra sancti Petri agitur, quia tunc in Antiochia factus est episcopus, et discipuli vocati sunt Christiani. Ideo dies animarum vulgo dicitur, quia ei data est potestas animas ligandi atque solvendi.

Christi generatio et sanctorum praedicatorum libertas celebrata est usque in Septuagesimam: a Septuagesima generatio eorum qui de captivitate emergi desiderant, et de angustiis praesentis peregrinationis, usque dum iterum renascatur Christi generatio a media Quadragesima circa paschalia sacramenta. Christi generatio et suorum praedicatorum libertas maxima ex parte migravit de praesenti saeculo, ut regnet cum angelis coram Deo. Tempus [Col. 0783B] talis demigrationis vocatur nox; ideo in hac nocte celebratur Alleluia. Praesens Ecclesia, quae in ista peregrinatione est, in Septuagesimae nocte recolit gloriam quae celebratur apud cives qui demigraverunt; in die vero, eorum qui detinentur adhuc in captivitate, et suspirant ut ad libertatem redeant. Apud eos non celebratur claritas Alleluia, quia tristitia captivitatis constringuntur; apud eos autem qui demigraverunt, celebratur Alleluia, quoniam non recedunt ipsi de laude Dei.

Responsorium Alleluia, praesens est, imitemur illam, sumptum est de libro Sapientiae, ubi dicitur: O quam pulchra est casta generatio cum claritate! dum praesens est, imitantur illam. A Nativitate usque ad noctem Septuagesimae ista generatio praesens videbatur, [Col. 0783C] propterea per plura officia cum Alleluia frequentabatur. Secundum responsorium Alleluia, nomen bonum: quod nomen in coelo scribetur, cujus memoria inter angelos et inter homines sanctos aeterna figuretur. Haec est generatio pulchra et casta, cum se duxerint, desiderant illam qui non filii et filiae, remanentes in praesenti saeculo. Tertium responsorium Sola tenes principatum; * hoc dicitur a matre, quae hic relicta est in saeculo ad perficiendum corpus mihi congruit: ut declinem ad eam prolem nostram, quae in angustiis posita est, et celebrem pro ea laudem Latine compatiendo ejus tribulationi [(136) 1Kb] . Tu laus sapientiae, revertere in thesauros tuos, id est in frequentatione prolis nostrae cum Hebraea [Col. 0783D] lingua, quae triumphat ante Deum: ibi enim te benedicent angeli. Quartum et quintum responsorium, de eorum corpore reliqua rogant, ut Alleluia iterum revertatur ad praesentem Ecclesiam. Cum sponsus resurrexit a mortuis, etiam nativitas clara et casta et pulchra per baptismalia sacramenta cum gaudio ad nos revertatur, et ex ore nostro per omnes Ecclesias Alleluia audiatur.



CAP. LXXII.---De Septuagesima.

In principio fecit Deus, et reliqua, conveniunt Septuagesimae et principio anni; in his innuitur misera hominis conditio, qualem commeruisset captivitatem, et primordia creaturarum decantantur. Vernum tempus principium est anni: in eo decantantur [Col. 0784A] responsoria de historiis primorum patrum, per quos sancta religio primaevis temporibus reformata est post damnationem primae massae.

Responsoria Dum deambularet Dominus, et In sudore vultus tui, monent nos de misera mutatione hominis de luce ad tenebras, de felicitate in miserias.



CAP. LXXIII.---De Sexagesima.

Sexagesima descendit a Septuagesima. Cernit a senario et denario. Inter Septuagesimam et Sexagesimam sunt dies septem, quod non est sine causa, cum deberent esse decem. In septem enim donis Spiritus sancti est perceptio decem praeceptorum legis. Septuagesima perficitur in Sabbato, quando clauditur Pascha: quinquagesima in quarta feria medii Paschae, a qua feria tres dies sunt usque ad Sabbatum, [Col. 0784B] et significant quod si quis digne peccatorum remissionem in primordio suae conversionis quaesierit, ad contemplationem perveniet sanctae Trinitatis.

Septuaginta annis in captivitate patres nostri fuerunt, circa terminum Septuagesimae supputationis de captivitate revocari meruerunt. Illa captivitas praefigurabat captivitatem populi Christiani, quam patitur sub diabolo et ministris ejus Ipsa in psalmo Miserere mei, Deus, deploratur, qui psalmus numero continetur quinquagesimo, qui numerus oritur ex quinario: quinario sensu peccatum nostrum colligitur. Psalmus Confitemini Domino continetur numero centesimo decimo septimo: per hunc numerum designatur regnum Dei perpetuum. Qui in psalmo Miserere mei, Deus, satisfecit poenitendo, et [Col. 0784C] publice peccata sua in terra aliena confitendo, hic meretur revocari, et per psalmum Confitemini Domino regno Christi restitui. Antiphona de psalmo Miserere mei, Deus, memorat satisfactionem poenitentis. Duabus enim peccamus causis: aut quando omittimus quod facere debuimus, aut facimus quod facere non debuimus. Pro peccato delicti clamat prima antiphona Miserere mei, Deus; post verba hujus antiphonae initium capit redeundi ex captivitate. Nam sequitur: Confitemini Domino, etc.; initia horum psalmorum sibi conveniunt, uterque enim beneficia Dei recolunt. Initio Miserere mei, Deus, est confessio peccatorum ad abluenda crimina; in fine Confitemini confessio laetitiae, et pro perceptis beneficiis [Col. 0784D] gratiarum actio.



CAP. LXXIV.---De Quinquagesima.

Quinquagesima descendens a Septuagesima stat in tertio gradu, et Abraham in tertia mundi aetate exstitit. Quinquagesima habet denominationem a quinario numero; quinarius numerus congruit exteriori homini, qui quinque sensibus vegetatur, sive ad bonum, sive ad malum. Quinquagesimus psalmus habet vocem poenitentis, et quinquagesimus annus est jubilaeus. Quinquagesima finitur in Pascha Domini, quinquagesima orat pro peccato, et sequitur laetitia in Pascha Domini. Hic canitur quadraginta dies, quia omnis reatus peccatorum in decem praeceptis legis committitur per quatuor partes mundi. [Col. 0785A] Decem enim quater quadraginta faciunt. Reatus, qui ad dies pertinet, ex rerum prosperitate, et qui ad noctes, ex rerum adversitate, sacramento baptismi coelestis abluitur.

Qui reformandi sunt per baptismum, oportet tangere quadragenarium et senarium numerum. Per baptismum recolligitur dispersus primus homo Adam per quatuor partes mundi ad unum corpus Christi, quod fabricatum est per quadraginta annos et sex. A feria quarta hujus hebdomadae quadraginta et sex dies sunt usque ad publicum baptismum: ideo in hac Dominica cantatur responsorium Quadraginta dies et noctes. Sequuntur responsoria de Abraham, qui obtulit Deo filium: quia post baptismum sequuntur bona opera. In antiphona Secundum [Col. 0785B] multitudinem oratur venia pro his quod ea quae debuimus facere non fecimus; in ista deprecamur pro his quae fecimus quae non debuimus. In antiphona Deus meus es tu datur gratiarum actio, ac si mens se credat adeptam quod deprecata est.



CAP. LXXV.---De Quadragesima.

Quadragesima denominatur a quatuor et stat in quarto loco a Septuagesima, et perficitur in coena Domini; potest notari cultui munditiae. Responsoria de Quadragesima sunt claves et tituli de conversatione et statu totius Quadragesimae. In his enim diebus oportet nos prae caeteris temporibus anni mores nostros corrigere, jejunare, plorare, orare, vigilare, patientes esse, poenitere, eleemosynam dare. Isto catalogo hominum spurcitia emundatur, et ab omnibus [Col. 0785C] inquinamentis homo lavatur.

Antiphona Cor mundum postulat rectam cognitionem abstinentiae; antiphona O Domine, salvum me fac, orat ut in abstinentia, quam in isto tempore inchoaverunt, usque in finem perseverent. Antiphona Sic benedicam te rogat ut firmetur bonis operibus. Antiphona In Spiritu humilitatis postulat Spiritum humilitatis, et animum contritum in his oblationibus et holocaustis suscipi militem a Domino. Antiphona Laudate Dominum admonet laudare Deum pro exauditione.

In ista Dominica canuntur responsoria de Isaac et Jacob. Quia eum pater suscepit sanum reversum de exsilio, ideo in hac hebdomada legitur Evangelium [Col. 0785D] de prodigo filio, quem recepit pater reversum a porcis, quia Deus suscipit poenitentes conversos a vitiis. Septuagesima et Sexagesima et Quinquagesima sunt praefationes Quadragesimae, quae tendit usque in Pascha; ideo non dicitur trigesima nec vigesima, nec decima.



CAP. LXXVI.---De Dominica secunda Quadragesimae.

Domine, labio mea est renovatio mentis ad gaudia aedificandi templi. Sub Assuero rege afflictus est populus, et opus templi intermisit. Iste mos adhuc servatur in Ecclesia post intermissum colloquium tempore noctis. Ad praesentem versum Domine, labia mea repetitur iterum colloquium. Antiphona Dextera Domini est reaedificatio domus Dei, et Ad hoc factus est adjutor. Ereptus populus de camino [Col. 0786A] quem praeparavit ei Assuerus, alias Nabuchodonosor, cantat antiphonam trium puerorum Benedictus es. Adversarii non valebant destruere opus templi Dei, ideo dicunt antiphonam Statuit ea in aeternum. Templum Dei Ecclesia per poenitentiam aedificatur: sed quia Assuero, id est diabolo, per persecutiones seu tentationes impeditur, ideo Domine, labia mea dicitur. Devictis malis, cantatur Dextera Domini; in gratiarum actionem, Factus est adjutor; pro ereptione trium puerorum, Benedictus es; pro mercede, Statuit ea in aeternum.



CAP. LXXVII.---De Dominica tertia Quadragesimae.

In hac Dominica adorant fratres Joseph, quia futurum erat ut Ecclesia adoret Deum. Antiphona Fac benigne recolit consummationem murorum [Col. 0786B] Hierusalem, quae facta est sub Nehemia: quo orante resistebat Dominus adversariis. Unde dicit antiphonam Dominus mihi adjutor est. Contra imminentes hostes dicit antiphonam Deus misereatur. Furor contra Nehemiam et pueros ejus in gentibus est exstinctus: unde antiphona Vim virtutis suae. Haec antiphona accipitur specialiter in Joseph, in quo exstinctus est ignis libidinis, cum eum domina sua tentavit; unde sequitur antiphona Sol et luna, quia ipse vidit solem et lunam adorare se, quae est prophetia de Christo.

Peracto aedificio bonorum operum sub Christo cantatur antiphona Fac benigne; contra aemulos, Dominus mihi adjutor, contra occultas insidias, [Col. 0786C] Deus misereatur; post tentationis victoriam, Vim virtutis; pro laude Dei, Sol et luna.



CAP. LXXVIII.---De Dominica quarta Quadragesimae.

In hac Dominica canuntur responsoria de Moyse et Josue, qui introduxerunt populum Israel in terram repromissionis. Qui uterque significat Christum, qui introducet poenitentes in paradisum. Antiphona Tunc acceptabis signat tempora Moysis, qui docuit sacrificium offerre Deo, et tempora Nehemiae, qui replicat tempora Patrum dicens: Dedisti eis regna et populos. De sola spe in Domino dicit antiphonam Bonum est sperare in Domino. Humiliavit habitatores terrae Deus coram filiis Israel, unde dicit antiphonam Benedicat nos Deus. Salvavit eos de manu hostium, [Col. 0786D] inde antiphona Potens est Dominus. Sequitur catalogus regum Judaeorum, qui peccaverunt in Dominum, unde antiphona Reges terrae.

Aliter ad Nehemiam: hic obtulit in Sabbatis et in Kalendis; unde antiphona Tunc acceptabis. Historia Esdrae narrat Nehemiam et populum in sola spe coelesti confisum: unde antiphona Bonum est sperare. Tunc benedixit populus omnibus viris qui vellent habitare in Jerusalem; unde antiphona Benedicat nos. Nehemias fugavit generum ducis, quem timens dicit: Potens est Dominus. Deinde instituit ordinem totum ministrorum Dei; unde antiphona Reges terrae.

Devictis vitiis et oblato virtutum sacrificio, dicit quaevis anima fidelis: Tunc acceptabis. Qui speravit in Domino, eripuit eum, dicit antiphonam Bonum [Col. 0787A] est sperare. Ut eum custodiat in bonis, dicat antiphonam Benedicat nos; contra tentationes imminentes, antiphonam Potens es, Domine; pro victoria, antiphonam Reges terrae.

Tres antiphonae, id est Benedictus es, et Hymnum dicite, et trium puerorum, memorant tres pueros, id est omnes fideles, laudantes sanctam Trinitatem in camino, id est in tribus hujus mundi partibus, scilicet Asia, Africa et Europa constitutos in tribulatione: quorum etiam afflictionem signat antiphona in Spiritu humilitatis. Antiphona Benedicat terra Dominum, et omnia nascentia hymnum dicant ei, in Septuagesima conjungit humanam laudem cum laude angelorum. Alleluia cantus est angelorum, Benedicat terra Dominum laus est hominum in tribulatione [Col. 0787B] positorum: quia societas angelorum est cum his qui pro Deo patiuntur, sicut apparuit in camino cum pueris filio Dei similis.



CAP. LXXIX.---De quinta et sexta Dominica Quadragesimae.

Responsoria et antiphonae de duabus Dominicis Passionis Domini sonant passionem Domini et corporis ejus, id est Ecclesiae, quandiu peregrinatur in hoc mundo; unde et Gloria Patri in officio divino intermittitur.



CAP. LXXX.---De Coena Domini et sequentibus duabus diebus.

In Coena Domini memorant responsoria ejus traditionem, in Parasceve ejus crucifixionem; in Sabbato ejus sepulturam; pressuram vero Ecclesiae significant [Col. 0787C] percussiones tabularum, quam passura est sub Antichristo per tres semi annos. Lumina Ecclesiae exstinguuntur per tres noctes; quae noctes cum diebus suis continent in se septuaginta duas horas. Tot horis jacuit Christus in sepulcro. Per praesentem exstinctionem signatur exstinctio laetitiae in cordibus discipulorum Christi, quandiu jacuit in sepulcro. Sive tot horae fuerunt post traditionem Domini, usque dum intravit ad eos januis clausis; interim apostoli erant in tristitia. Sive ideo exstinguuntur, quia sol obscuratus est per tres horas, id est a sexta hora usque ad nonam; ut praedicaret orbi creatorem suum tribus diebus obscurari in sepulcro.



CAP. LXXXI.---De Resurrectione Domini.

[Col. 0787D] In Resurrectione Domini tres psalmi cantantur, quia lex, et prophetia, et psalmodia ejus resurrectionem praedixerunt. Tres lectiones leguntur, quia ante legem, sub lege, sub gratia resurrectio praedicatur. Tria responsoria canuntur, quia angeli in coelo, homines in terra, animae in inferno de Christi resurrectione gratulantur. Psalmi ad nocturna per hebdomadam canuntur de Dominica nocte propter Dominicam resurrectionem.



CAP. LXXXII.---De responsoriis, cantoribus, lectoribus, etc.

Responsorium dicitur, quod alio desinente id alter respondeat. Lectores, qui surgunt ad hoc opus, et cantores sunt hi qui exercent Domini negotia; [Col. 0788A] quibus dicitur: Negotiamini, dum venio. Lector legem Domini dat auditoribus, qui nuper vocati sunt per officia cantorum ad nuptias in scholam Dei. Schola dicitur vocatio, in qua si quis adhuc surdis auribus torpescit, cantor cum excelsa tuba sonat in aurem ejus dulcedinem melodiae, ut mens ejus excitetur. Cantores qui respondent primo canenti, vox est auditorum, quasi evigilantium, et Deum laudantium. Versus significat servum arantem in Evangelio. Per dulcedinem modulationis scinduntur corda carnalia, et se aperiunt more sulci in confessione vocis et lacrymarum. Arat, qui aratro compunctionis corda scindit. In lectione pascitur auditor quasi quodam modo bos. Bos ad hoc pascitur, ut cum eo opus agriculturae exerceatur. Bos est praedicator, cantor [Col. 0788B] quasi bubulcus, qui jubilat bobus, ut hilarius trahant aratrum. Terra scinditur, quando corda auditorum compunguntur. Responsorio respondetur tractui; hoc significat duo sacrificia columbarum et turturum.

Tractus in Septuagesima sonat tribulationem, ut De profundis. In Sexagesima fugam, ut Fugiant a facie arcus. Laudate Dominum laetitiam neophytorum seu nuper ordinatorum. Columba gregatim conversari, volare et gemere consuevit; activae vitae frequentiam significat quam est responsorium: Turtur singularitate gaudet, speculativa vita est, quae per tractum designatur.

In Alleluia aeterna laetitia electorum memoratur: versus ad Alleluia laetitiam Ecclesiae, et laudem Dei [Col. 0788C] sine tristitia significat. In responsorio seminavimus, in Alleluia metimus, ut dicitur: Qui seminant in lacrymis, in gaudio metent. Inter Alleluia et tractum hoc interest, quod Alleluia semper laudem Dei sive laetitiam sanctorum, tractus vero aliquando tribulationem, aliquando laetitiam sonat. Tribulationem, ut De profundis, Commovisti, Ad te levavi, Saepe expugnaverunt, Deus Deus meus: laetitiam, ut Qui habitat, Jubilate, Qui confidunt, Laudate. Post duos tractus tribulationis occurrit tertius laetitiae, quia post duos dies sepulturae occurrit resurrectio. Duo sunt genera compunctionis: unum timoris, alterum amoris; tractus tribulationis compunctionem timoris, tractus laetitiae compunctionem amoris signat.

[Col. 0788D] Ministri casula se exuunt, quando lectoris vel cantoris officium assumunt, in lectoris enim vel cantoris officio militia spiritalis exprimitur; soli etiam militant in lectione seu in vocis modulatione. Per casulam signatur fames, sitis, nuditas, vigiliae, psalmodia, et talia quae aliquando debent intermitti pro necessitatibus fratrum. Tabulae quas cantor in manu tenet, solent fieri de osse; fortis est perseverantia bonarum cogitationum et operum, vel significant dilectionem Dei et proximi. In manu tenentur, ut dilectio [directio] vocis exerceatur per opus. Jubilatio, quae sequentia vocatur, significat illum statum, dum necessaria non erit locutio verborum; sed sola cogitatione mens menti monstrabit [Col. 0789A] quod in se retinet. Huc currit sermo praedicationis, quae ultro sunt velata sex alis seraphin. Lector et cantor in gradum ascendunt, quia doctores debent passionem Dominicae crucis imitari. Ascensio diaconi in pulpitum est alta invitatio virtutum.



CAP. LXXXIII.---De Evangelio ac ejus lectione.

Anastasius papa praecepit ut non sedeatur dum Evangelium legitur, sed curvi starent, quia in nova vita debemus stare in humilitate. Deinde ponit episcopus thymiama in thuribulum super prunas, ut suavem odorem excitet. Thuribulum Christi corpus significat, in quo ignis est Spiritus sanctus, ex quo procedit bonus odor, id est bona opinio de Christo. Diaconus accipit benedictionem a sacerdote, id est praedicatores verbum a Christo. Deinde vadit ad [Col. 0789B] altare, ut inde sumat Evangelium; altare est Jerusalem, de qua exivit evangelica praedicatio, ut dicitur: De Sion exibit lex, et verbum Domini de Hierusalem. Diaconus portans Evangelium est pes Christi: in sinistro brachio portat Evangelium, quod in hac vita temporali necesse est praedicare. Salutante diacono populum, convertit se omnis populus ad eum, quia auditores avide debent suscipere verbum Dei a praedicatoribus. Post hoc sacerdos et omnis populus vertunt se ad orientem, et faciunt crucem in frontibus: quam prius fecit diaconus, et Christum adorant, qui in Oriente natus est. In fronte sedes est verecundiae, ibi signum crucis facimus: quia Christum non erubescimus, quem crucifixum praedicamus. Hic baculi de manibus deponuntur, ut [Col. 0789C] simus separati ab opere Judaeorum, qui dabant arundinem in manum Domini.



CAP. LXXXIV.---De cereis ad Evangelium.

Duo cerei portantur ante Evangelium, quia lex et prophetia praecessit evangelicam doctrinam. Thuribulum est opinio bonarum virtutum de Christo: thus ascendit in thuribulo, ante Evangelium Christi opera praecesserunt doctrinam, ut dicitur: Quia coepit Jesus facere et docere. Diaconus dum legit Evangelium, stat versus aquilonem, quia frigidis in fide praedicatur Evangelium. Evangelium legitur ex celsiori loco, cerei stant in inferiori, quia major est auctoritas Evangelii, quam legis et prophetarum. Post Evangelium cerei exstinguuntur; quia finita [Col. 0789D] praedicatione Evangelii lex et prophetia cessabunt.

Evangelium jacens in altari significat illud tempus quo necesse est illud praedicari. Praecedens officium praedicationem Christi usque ad horam passionis demonstrat et suorum praedicatorum usque in finem mundi et ultra. Sequens, opus passionis Christi et resurrectionis atque ascensionis, similiter suorum vel sacrificium vel mortificationem, et resurrectionem atque suspirium in coelum indicat, ubi audituri sunt: Venite, benedicti Patris mei.



CAP. LXXXV. De oblatione seu offertorio.

Oblatio legalis fiebat in introitu tabernaculi: Duae sunt nostrae oblationes: una mortificatio, altera opera bona, in introitu tabernaculi, id est in praesenti [Col. 0790A] vita. Lex praecipit sacrificia offerri pro votis, pro spontaneis, pro peccato, pro regno, pro sanctuario, pro Juda. Pro votis offerimus, quando implemus ea quae in tribulatione promisimus: pro spontaneis, quando gratias agimus de perceptis; pro peccato, quando compungimur de commissis; pro regno, quando recta corda regibus petimus; pro sanctuario, quando stabilitatem sacrorum graduum; pro Juda, quando pacem et unanimitatem populi postulamus.

Officium quod nos offerenda dicimus, ab illo loco inchoatur, ubi sacerdos dicit: Dominus vobiscum, et finitur, ubi excelsa voce dicit: Per omnia saecula saeculorum. Christus die Palmarum venit in Jerusalem immolandus; et occurrit ei turba [Col. 0790B] laudans: quam ipse benigne salutavit; ideo sacerdos salutat populum. Postea dicit Oremus, et cantores cantant, quia ubi Christus replevit corda turbarum, ad orationem mox magnificas laudes canebant. Puritas lintei, quod in altari ponitur, est puritas mentium qui Domino cantant. Oblatione suscepta redit ad altare sacerdos, ut ibi immolet; Christus post accepta vota cantantium intravit Jerusalem, ut ibi immolaretur.

Altare in praesenti significat generalem vitam justorum, oblationes in eo bonae sunt cogitationes et justa opera. Salutatio sacerdotis introitum demonstrat ad aliud officium; Oremus dicit sacerdos, ut acceptum fieri orent sacrificium ut Abel, ne despiciatur ut Cain. Sindon est corporale castigatum [Col. 0790C] ab omni naturali viriditate et humore; ita sit mens offerentium ab omni carnali cupiditate. Corporale lineum debet esse et purum; significat corpus Christi sumptum de Virgine. Per multos sudores pervenit ad candorem; ita Christus multis passionibus pervenit ad candorem resurrectionis. Qui corpus Christi desiderat accipere, per multos labores debet se castigare, mentis et corporis statum mundum et candidum facere. Quod ita implicari debet, ut nec initium nec finis appareat, quia Christus quamvis in humanitate habuit initium nascendo, finem moriendo, tamen in Divinitate neutrum habuit.

Panis ideo offertur. quia sicut panis de multis [Col. 0790D] granis conficitur, ita corpus Christi, quod est Ecclesia, de multis electis coadunatur; et sicut panis per ardorem ignis coquitur, ita Christus per passionem consummatur. Vinum ideo offertur, quia sicut de multis acinis illud exprimitur, ita de multis sanctis corpus Christi, id est Ecclesia passionibus pressa congregatur. Et Christus per praelum passionis dedit potum resurrectionis. Aqua ideo offertur, quia populus per aquam baptismatis Christo admiscetur, et incorporatur. Oratio ad solum Patrem dirigitur quamvis tota Trinitas operetur: ne idololatria putetur, dum tres personae quasi tres dii rogarentur. Quae tamen per Filium, et Spiritum sanctum concluditur, ut effectus petitionis in Trinitate monstretur. Ad omnes orationes: Per [Col. 0791A] Dominum nostrum Jesum Christum dicitur, ut ille qui aeternaliter vivit et regnat, nos adhuc viventes seu jam mortuos vivere, et secum regnare in coelis faciat. Ad exorcismos vero: Per eum, qui venturus est judicare vivos et mortuos et saeculum per ignem dicitur, ut diabolus futurum judicium audiens pavescat, et fugiat per ejus nomen qui erit judex vivorum et mortuorum.

Septuaginta duae cruces fiunt in canone super oblatam et calicem, quia septuaginta duae linguae sunt redemptae per Christi passionem. Septies Dominus vobiscum dicitur in missa, quia per septiformem gratiam sancti Spiritus sacrificium oblatum accipitur, et per haec dona septem peccata hominibus relaxantur.

[Col. 0791B] Cantores cantantes officium signant turbam, quae Domino cantavit. Populus dat oblationes Domino panem et vinum, hoc est desideria pia intrinsecus latentia: nos ipsi sacrificium esse debemus. Lavat sacerdos manus per bona opera et lacrymas compunctionis, deinde orat ante altare, ne percutiatur sicut Bethsamitae, qui indigne viderunt arcam Domini. Post orationem thurificat, quia per Christum fit propitiatio, cujus corpus thuribulum significat.

Diaconus aquam vino miscet, quia populus Christo adunatur. Si vinum quis offerat tantum sine aqua, sanguis Christi incipit esse sine nobis: si vero aqua sit sola, plebs incipit esse sine Christo.

[Col. 0791C] Sicut multa grana in unum collecta, commolita, commista panem unum faciunt: sic in Christo, qui est panis vivus, unum corpus erit numerus electorum coadunatus.

Omnis populus intrans ecclesiam debet sacrificium offere; sacerdos et ministri panem, populus vinum, cantores aquam. Postea precatur sacerdos, ut orent pro se: ut dignus sit universae plebis oblationem offerre Deo.



CAP. LXXXVI. De secreta submissa.

Sequitur secreta, quae ideo secreta dicitur, quia secreto dicitur. Omnia sacrificia in lege erant secreta, id est muta, quia umbra futurorum erant. Agnus paschalis latebat in Christo; soli Deo loquitur [Col. 0791D] sacerdos, ideo vox non est necessaria, vel reboans, ut admoneatur sacerdos quid cogitare debeat.



CAP. LXXXVII. De Praefatione et Sanctus.

Per omnia saecula alte sacerdos dicit, ut per Amen confirmetur oratio. Hic non vertit se ad populum, cum Dominus vobiscum dicit, ad insinuandam devotionem in offerendo sacrificio, et arator non debet retro respicere.

Hymnus ideo dicitur, quia refertus est gratiarum actione et laudibus angelorum. Praefatio, quia praeparat fratrum mentes ad sanctorum angelorum concentum qui assistunt consecrationi corporis Christi, et ad ipsam reverentiam tantae consecrationis; ideo excelsa voce cantatur.

[Col. 0792A] Praesens officium est tempus quando Christus in coena ascendit in coenaculum magnum stratum, et post aliquam moram retulit hymnum Deo Patri. Hic altare est mensa Domini in qua convivabatur cum discipulis suis. Corporale linteum, quo erat praecinctus, sudarium labor de Juda proditore. Sacerdos ascendit in coenaculum, cum dicit Sursum corda; deinde agit gratias, ut Christus Patri: gratiarum actio sacerdotis, sacrificium ejus, laudes angelorum vel ministeria eorum sacrificium. Angeli et archangeli laudant, dominationes et principatus adorant, potestates tremunt, coeli, id est throni, virtutes, cherubin et seraphin concelebrant. Decimus ordo humanae adjungitur, cum quibus et nostras voces ut admitti jubeas, deprecamur, [Col. 0792B] etc.

Sixtus papa constituit ut Sanctus cantetur. Ordo angelorum dicit: Sanctus, sanctus, sanctus, Dominus Deus Sabaoth: pleni sunt coeli et terra. Ordo hominum subjungit: Benedictus qui venit in nomine Domini. Sudarium jacens in altari significat laborem, quem habent angeli in ministerio humano, sive perfecti viri, qui non cessant orare pro nostra fragilitate. Corporale intentionem non fictam.

In Praefatione stant diaconus retro episcopum, subdiaconus in facie ejus: qui retro stant, sunt discipuli qui fugerunt in passione Christi; qui in facie stant sunt mulieres quae ei tunc astiterunt. Ad Sanctus se inclinant, qui in facie stant et qui [Col. 0792C] retro, venerantes divinam majestatem et incarnationem Domini. Angelorum concentus introducit divinam majestatem dicendo: Sanctus, sanctus, sanctus; turba incarnationem Domini dicendo: Benedictus qui venit. Retro stantes perseverant inclinati usque dum dicatur: Sed libera nos a malo; illi sunt quibus dicitur: Vos estis, qui permansistis mecum in tentationibus meis, id est apostoli, qui erant in magna tribulatione, non audentes se erigere, id est, confiteri se discipulos Christi, usque dum per resurrectionem liberati sunt a malo timoris. Qui in facie stant, significant discipulos occultos propter metum Judaeorum. Declinatio subdiaconi fuit moestitia mulierum vel populorum de [Col. 0792D] passione Christi.



CAP. LXXXVIII.---De canone missae.

Ab initio Te igitur usque in eum locum ubi dicitur: Et in electorum tuorum jubeas grege numerari, celebratur sacrificium electorum qui non sunt in carne, quod eis repugnet. Sicut erant duo altaria in tabernaculo Moysis vel in templo Salomonis, unum thymiamatis, alterum holocausti, ita sunt duo sacrificia sanctae Ecclesiae: unum, in quo omnes carnales motus sopiti sunt, quod est thymiamatis; alterum, in quo quotidie mactandi sunt iidem motus per compunctionem lacrymarum.

Te igitur ideo secreto dicitur, ne tam sancta verba et ad tantum mysterium pertinentia vilescerent: dum pene per usum retinentes ea per vicos [Col. 0793A] et plateas vel in aliis locis, ubi convenirent decantarent. Inde fertur quod antequam haec consuetudo inolevisset, cum pastores ea decantarent in agro, divinitus percussi sunt. Te igitur ideo secrete dicitur, quia soli Deo loquitur, qui novit abscondita cordis, ut dicitur de Anna: Loquebatur in corde suo, et vox ejus penitus non audiebatur.

Ter oravit Dominus in monte Oliveti ante passionem suam, ita sacerdos facit tres orationes, pro Ecclesia, pro fratribus, pro choro sacerdotum. Ternario numero fit sacrificium electorum ad Patrem: Haec dona, haec munera, haec sancta sacrificia illibata. Dona panis intelligitur, in quo est aqua et farina. Munera vinum, in quo vinum et aqua. Sacrificia illibata utrumque agnoscitur. Haec pro tribus [Col. 0793B] offerimus, pro universali Ecclesia, pro specialibus fratribus, quorum eleemosynas accepimus, aut munus, aut qui praesentes sunt: pro nobis ipsis, qui communicamus sanctae Mariae et apostolis in uno Domino.

Tria sunt sacrificia, quae requirit Dominus: facere judicium, diligere misericordiam, paratum ire cum Deo. In hac oratione signat sindon humilitatem Christi, quam assumpsit ex terreno habitu. Sudarium in altari laborem ejus in oratione ut dicitur: Factus in agonia prolixius orabat.

Cum dicit: Hanc ergo oblationem, inclinat se sacerdos ad altare: Christus humiliavit se ad passionem. Hic sindon est traditio Christi in manus impiorum, sudarium vero labor ex traditore. Sacrificium [Col. 0793C] perfectorum jungitur sacrificio angelorum. Deinde universale sacrificium, id est immolatio Christi, celebratur ante Nobis quoque peccatoribus; etenim Christus pro peccatoribus est immolatus.

Quam oblationem tu Deus in omnibus, hoc est, tota cogitatione, tota vita, toto intellectu, benedictam per Patrem, ascriptam per Filium, ratam per Spiritum Sanctum. Quinque cruces quinque vulnera Christi. Expansio manuum sacerdotis, extensio Christi in cruce. Quando dicitur: Hoc est corpus meum, tunc panis in primis vertitur in carnem; cum dicit: Hic est sanguis meus, tunc vinum ex verbis Domini mutatur in sanguinem. Sindon in altari, linteum quo erat praecinctus; sudarium [Col. 0793D] labor in lavatione pedum, altare mensa Domini est.

Exemplo Domini accipit sacerdos oblatam et calicem in manus et elevat, ut sit Deo acceptum, sicut sacrificium Abel, qui obtulit in figura Christi agnum; et sicut sacrificium Abrahae, qui obtulit filium; et sicut Melchisedech, qui obtulit panem et vinum.

De tuis donis ac datis; dona sunt in re aeterna, data in re temporali. Hostiam puram panis, hostiam sanctam calicis, hostiam immaculatam utrumque simul. Cum dicit: Supplices te rogamus, omnipotens Deus, inclinat se ante altare, quia Christus in cruce oravit a psalmo: Deus, Deus meus, usque in manus [Col. 0794A] tuas commendo spiritum meum, et tunc inclinato capite emisit spiritum. Ab eo loco, unde et memores, altare praesens est crux, sindon humilitas Christi usque ad mortem, sudarium labor passionis. Hic erigunt se subdiaconi, discipuli qui intererant passioni, post mortem ejus aliquo modo consolantur, et erigunt se aspicientes in dilectum sibi corpus usque dum in cruce pendet. Hic lavant diaconi manus, quia sordida opera prioris conversationis, Christi passione mundantur.

Adam dormivit, Eva fabricatur de latere dormientis: Christus in cruce moritur, Ecclesia corpus ejus fabricatur de sanguine et aqua, quod fluxit de latere ejus. Sanguine redempti sumus, aqua a peccatis loti. Cujus uxoris prima vox fuit ille centurio [Col. 0794B] qui dixit: Vere Filius Dei erat hic. Unde, Nobis quoque, altius dicit.

Subdiaconi erecti aspicientes opus presbyteri, sunt noti ejus et mulieres, quae stabant a longe haec videntes. Diaconus elevat calicem de altari, et involvit sudario, est Joseph qui deposuit Dominum de cruce, et posuit in monumento. Sacerdos qui elevat oblatam, est Nicodemus, qui cum myrrha et aloe Dominum sepelivit. Sacerdos facit duas cruces juxta calicem, quia Christus depositus est de cruce, qui pro duobus populis crucifixus est. Sacerdotis et diaconi elevatio calicis est Christi depositio de cruce, oblata et calix est Dominicum corpus. Altare sudarium, quod fuit super caput ejus. Oblata est in mundum denarii rotunda; quia pro triginta denariis [Col. 0794C] Dominus venditus est.

Subdiaconi qui in facie stabant, nunc recedunt, quia sepulto Domino mulieres de sepulcro recesserunt. Ubi dicitur: Nobis quoque peccatoribus, sacrificium poenitentium memoratur, qui carnem suam crucifigunt cum vitiis et concupiscentiis. Altare holocausti est nostra mortificatio, elevatio vocis clamor in corde poenitentis, sacrificium poenitentium Spiritus contribulatus. Altare holocausti cor eorum, qui carnales motus consumunt fervore sancti spiritus. Sindon est castigatio carnis per vigilias et jejunia. Sudarium est ipsa intentio qua festinamus motus tentationum vincere. Impetratio sequitur: Intra quorum nos consortium.

Subdiaconus qui tenuit patenam, finito canone, [Col. 0794D] ubi dicitur: Et ab omni perturbatione securi, etc., dat eam diacono, et ipse presbytero, quod est obsequium mulierum in sepultura Christi. Dominica oratio ideo alte dicitur, quia publica est oratio, et communis, et pro toto populo. Praecepta salutaria, evangelica doctrina; divina institutio, confectio corporis et sanguinis Domini. Hic erigunt se diaconi, quia in septima petitione liberantur a malo; in recordationem septimae diei, quando Christus quievit in sepulcro, agitur Dominica oratio, quae septem habet petitiones: in quo septimo die laborabant apostoli tristitia et metu Judaeorum. Isti tres articuli praesentis orationis significant tempus triduanae sepulturae Domini. Unde etiam in Parasceve [Col. 0795A] ideo dicitur Dominica oratio ante corpus Domini, ut dimittamus debitoribus nostris, et ut liberemur a malo.

Venientes subdiaconi cum patena, ut accipiant corpus Domini de altari, sunt mulieres quae ad monumentum veniunt orto jam sole, et eum vivum inveniunt. Postquam sacerdos dicit: Pax vobiscum, ponuntur oblatae in patenam, quod significat postquam Christus resurgens ex mortuis salutatione sua laetificavit corda discipulorum, vota feminarum completa sunt percepto gaudio resurrectionis. Deinde corpus Domini in vinum mittitur. Corporalis vita constat ex corpore et sanguine; quandiu haec duo vigent in homine, Spiritus adest. Sanguis Christi pro nostra anima effusus est, caro Christi pro [Col. 0795B] nostra carne mortua est. Haec duo in resurrectione redierunt ad propriam substantiam, et spiritus vivificabit novum hominem, ut ultra non moriatur. Crux quippe, quae formatur super calicem cum particula oblatae, ipsum corpus nobis ante oculos praescribit quod pro nobis crucifixum est: ideo tangit quatuor latera calicis; quia per illud omnium hominum genus quatuor mundi climatum ad unitatem unius corporis accessit et ad pacem Ecclesiae. Quam pacem angeli promiserunt dicentes: Gloria in excelsis Deo, et in terra pax hominibus bonae voluntatis; unde nunc dicitur: Pax Domini sit semper vobiscum. Eamdem sequitur populus per blanda basia. Mulieres a viris non accipiunt pacem, propter luxuriam



CAP. LXXXIX.---De Agnus Dei et corpore Christi.
[Col. 0795C]

Sergius papa constituit ut interim quam communicetur Agnus Dei cantetur: ut qui tulit mundi offensa, tollat et nunc nostra per sacrae Eucharistiae oblationem sive per pacis osculum. Sumitur corpus Domini; quia unum debemus esse in Christo, qui est Deus pacis, per quem pacificata sunt coelestia et terrestria. Apostoli hoc pransi et in fine diei sumpserunt, quia finis legis Christus fuit, et initium gratiae. Nos autem jejuni debemus accipere, utpote cibum omni corporali cibo praestantiorem. Tribus diebus ante contineant se sacerdotes a mulieribus; triforme est corpus Christi. Primum sanctum [Col. 0795D] et immaculatum, assumptum ex Maria Virgine; alterum, quod adhuc ambulat in terra, sancta scilicet Ecclesia; tertium, quod jacet in sepulcris. Per particulam oblatae in calicem missae ostenditur corpus Christi, quod jam resurrexit a mortuis; per comestam a sacerdote vel a populo, ambulans adhuc super terram; per relictam in altari, jacens in sepulcro. Idem corpus ducit oblatam secum ad sepulcrum, et vocat illud sancta Ecclesia morientis viaticum. Particula ipsa remanet in altari usque ad finem missae, quia usque in finem saeculi corpora sanctorum requiescunt in sepulcris. Corporale, quod remanet in altari, significat munditiam mentis, cui debet quilibet studere accipiens corpus Domini, sed praecipue in fine. Antiphona sequens est communio. [Col. 0796A] est vox reciproca, et illos signat qui cognoverunt Dominum in fractione panis, et nuntiaverunt caeteris.



CAP. XC.---De Ite, missa est.

Post hanc benedicit sacerdos populum, ita et Christus benedixit eos, et ascendit in coelum. Deinde revertitur ad orientem, ut se commendet Domini ascensioni.

Diaconus dicit: Ite, missa est, quia Christus singularis legatus missus est pro nobis ad Patrem, habens indicia secum suae passionis. Primo, ut hoc indicio fidem suae resurrectionis discipulis astruat. Deinde ut Patri pro nobis supplicans, quale genus mortis pro mortalium vita pertulerit, semper ostendat; tertio ut morte sua redemptis, quam misericorditer [Col. 0796B] sint adjuti, propositis semper ejusdem mortis indiciis innovet. Postremo, ut etiam perfidis in judicio, quam juste damnentur, vulnera ostendat. Dicente diacono: Ite, missa est, mens nostra ad illam patriam tendat, quo caput nostrum praecessit.

Missa dicitur a loco sacrificii usque in finem, eo quod tempore sacrificii catechumeni mittebantur foras, et ideo dicitur: ite, missa, quod congregatus populus tunc dimittitur. In Quadragesima vero sumus quasi in procinctu contra diabolum, unde munit nos sacerdos sua benedictione, clamante diacono: Inclinate capita vestra Deo. Benedictio sacerdotis in novissimo datur more antiquo: uti Jacob moriens benedixit filios suos.



CAP. XCI. De Adventu Domini.
[Col. 0796C]

Humanum genus in peccatis quasi in somno obdormierat, quod tuba prophetarum ad suscipiendum adventum Domini excitat; ipsum vero evigilans inhianter suscipit adventum Domini, dicens: Ad te levavi, etc. Vetus lex per prophetas genti Judaeorum annuntiat adventum Domini, dicens: Populus Sion, etc. Nova lex per apostolos Ecclesiae secundum Domini adventum praenuntiat, dicens: Gaudete in Domino semper, iterum dico: Gaudete; modestia vestra nota sit omnibus hominibus, Dominus prope est; subaudi, ut nos faciat gaudere anima et corpore.

Officium: Memento nostri, Domine, non est authenticum, [Col. 0796D] sed sive illud sive Rorate cantetur, vox est sanctorum seu primum seu secundum adventum Domini desiderantium.

Evangelium: Cum sublevasset, de quinque panibus legitur quinta Dominica ante Nativitatem Domini, quia per quinque aetates mundi praeconium venturi Christi sonuit.

Antiphonarius et Missalis habent quatuor officia, quia Nativitas Domini celebrata est per quatuor ordines librorum, legis, prophetarum, psalmorum et Evangelii: unde saepe etiam in quarta hebdomada ipsa Nativitas Domini celebratur. Auctor etiam Lectionarii docet nos quam fortis sit Dominus, qui venturus est ad nos, et intraturus domum cordis nostri, ut in ea habitet: quam sordidamus per [Col. 0797A] excessus quinque sensuum nostrorum. Per allicientes enim formas intrant concupiscentiae carnalium delectationum per oculos; suspicio mala de fratre, per adres; odor libidinosus, per nares; per os ingluvies polluit, per tactum crudelitas. Sed in sordibus hujusmodi venturus Rex noster non vult habitare, et ideo per quinque lectiones quinque hebdomadarum hortamur circumcidere quinque sensus nostros ab omni vitio, et parare Domino dignam mansionem, ut Regi vero et Prophetae.

Dicit lectio: Ecce dies venient, dicit Dominus, et suscitabo David germen justum, et regnabit rex, et sapiens erit; et Evangelium: Hic est vere Propheta, qui venturus est in mundum. Sicut per quinque sensus, ita per quatuor elementa aut ruit homo ad [Col. 0797B] mala opera, aut surgit ad bona. Unde in prima hebdomada lectio dicit: Hora est jam nos de somno surgere, et evigilans homo dicit: Ad te levavi. In his quatuor hebdomadibus Gloria in excelsis intermittitur et usus dalmaticae, ad insinuandum tempus Veteris Testamenti, quod fluxit sub quatuor dignitatibus Christi Nativitatem praefigurantibus, videlicet sub patriarchis, sub judicibus, sub regibus, sub prophetis.



CAP. XCII.---De Nativitate Domini.

Nativitas Domini ideo celebratur, ut nos per ipsum Dominum Spiritu renascamur. Ipsa nocte tres missae celebrantur, quia per Christi nativitatem universitas trium temporum, ante legem, sub lege, sub [Col. 0797C] gratia indicatur; vel tres partes mundi, Asia, Africa, Europa salvantur. In qua etiam nocte Gloria in excelsis cantatur, quia tunc primitus ab angelis canebatur.

Telesphorus papa constituit ut in nocte Natalis Domini prima missa in primo gallicinio celebretur, quando natus est Dominus: altera, oriente die quando inventus est puer a pastoribus in praesepio, et a doctoribus in Evangelio. Ultima, hora diei tertia, qua coelum nupsit terrae.

Idem papa Telesphorus constituit ut missa non celebretur usque ad tertiam horam festis diebus, qua hora venit Spiritus sanctus super discipulos. In aliis vero diebus, quando jejunandum est, sexta hora, quando Christus ascendit crucem. [Col. 0797D] In quadragesima, hora nona, quando exspiravit.

Festum sancti Stephani est quando inventio ejus colitur: contigit enim post Pascha, sed hic propter festivos dies agitur.

Dormitio sancti Joannis evangelistae est in nativitate sancti Joannis Baptistae; sed quia ibi non potest celebrari, hic agitur.

In festivitate Innocentum non cantatur Gloria in excelsis, et Alleluia, et Gloria Patri, propter tristitiam matrum, et quia ad inferna descenderunt.



CAP. XCIII.---De Circumcisione Domini et Epiphania.

Circumcisio Domini ideo agitur, ut et nos [Col. 0798A] spiritualiter circumcidamur quinque sensibus nostris. Octavo Idus Januarii dies quondam celebris habebatur ob triplicem triumphum Augusti.

Eadem dies celebratur et nunc a nobis tribus de causis. Tres magi, id est tres reges, trina munera trino Deo obtulerunt. Christus baptizatur, Pater Filium testatur, Spiritus sanctus visibiliter praesentatur. Nuptiae celebrantur, aqua in vinum convertitur, Christus a discipulis Deus creditur.



CAP. XCIV.---De die Purificationis.

In mense Februario ritu pagano quondam lustrabatur civitas cum luminaribus, et diis manibus, id est infernalibus, sacrificabatur. Hunc morem nos servamus a sanctis Patribus divino cultui institutum in purificatione sanctae Mariae, portantes in manibus [Col. 0798B] cereos ardentes, et cum prudentibus virginibus lampades cum oleo gerentes Christum suscipimus, intrantes cum eo ad nuptias vestiti veste nuptiali.



CAP. XCV.---De exsequiis mortuorum.

Missa pro mortuis ita agitur, ut in morte Domini, id est sine Gloria et Alleluia et pacis osculo; haec enim laetitiam designant: in istis autem tristitia agitur. Recordatio mortuorum agitur ante Nobis quoque peccatoribus, ibi finitur memoria mortis Domini et inchoatur mors nostra per confessionem peccatorum. Corpora non intersunt ideo publicis officiis, quia non decet musica in luctu. Tertius et septimus dies pro mortuis ideo aguntur; nam constant ex anima et corpore. Anima quasi tribus columnis [Col. 0798C] erigitur, ut diligat Deum ex toto corde et ex toto animo et ex omni mente. Est etiam rationalis, irascibilis, concupiscibilis. Ratione discernimus inter bona et mala, irascimur malis, concupiscimus bona. Quae anima quia neglexit Dei cultum in cogitatione, in vita, in intellectu, tertia dies agetur ut ab his peccatis purgetur.

NB. Hic quaedam in meo exemplari desunt de corpore dicenda.

(Hic quaedam desiderantur in nostro Gemnicensi codice, de mortuorum cadaveribus dicenda.)



CAP. XCVI.---De die Paschali.

Paschalis dies per septem dies quasi unus dies celebratur. Significat illud tempus, quando cor electorum gaudebit, et gaudium eorum nemo tollet ab [Col. 0798D] eis, et non erit necesse ut aliquid rogent, ut dicitur: Iterum videbo vos, etc. In illo die et in illo tempore non rogabunt quidquam; ideo vespera non incipitur a versu Deus, in adjutorium, per quem divinum auxilium invocetur, quia nemo tunc tentatur, sed a Kyrie, eleison, quo festum mentis designatur. Kyrie, eleison quippe ad missam pertinet, et istae vesperae per Kyrie, eleison solemniter incipiuntur et missae conjunguntur, quia illa dies vesperum non habet. Unde Responsorium Haec est dies ad omnes horas cum alleluia frequentatur. Iidem psalmi per singulas vesperas cantantur, quia una eademque dies celebratur. Tres psalmi ante hymnum sanctae Mariae cantantur, quia, ut dictum est, coelestia, terrestria, [Col. 0799A] et inferna de Christi resurrectione gratulantur. Duo ad fontem sequuntur, quia in fide resurrectionis Christi Judaicus et gentilis populus baptizentur, vel in fine contemplativi et activi per Christum salvabuntur. In nocte versus dicimus, quia in hac vita in tentatione positi divino indigemus auxilio: in die non dicimus; quia in illa vita, quae per istum diem significatur, ab omni tentatione securi erimus.



CAP. XCVII.---De Dominicis post Pascha.

Responsorium Dignus es, Domine, signat introitum apostolorum ad Ecclesiam, quae ex Judaeis collecta est ad fidem Novi Testamenti. Responsorium Ego sicut vitis est pars Judaicae plebis ad unitatem fidei. In primis responsoriis narratur adunatio ad unam fidem auditorum ac praepositorum: in sequentibus [Col. 0799B] monstratur Ecclesiae, quae nunc collecta est, mysterium sponsi et sponsae, de quibus ipsa procreata est. Ipsa sponsa est Jerusalem, et idcirco praesens sponsa frequenter memoratur per Jerusalem, quia ipsa coepit crescere in Jerusalem. Unde Responsorium Vidi Jerusalem. In caeteris narratur pulchritudo structurae Jerusalem ut est Responsorium Haec est Jerusalem, et Plateae tuae; quae omnia oportet intelligi mystice de spiritualibus aedificiis coelestis Jerusalem juxta tenorem officiorum, quae continent in se personam primitivae Ecclesiae, ut est: Quasi modo geniti, etc., et Misericordia Domini, etc., et Jubilate, etc.; oportet haec per tres hebdomadas decantari.

Responsorium: Si oblitus fuero, est de psalmo [Col. 0799C] Super flumina; significat gentilem populum qui olim habitabat in Babylone, id est in confusione istius mundi, et desiderabat revocari per praedicationem et doctrinam apostolorum ad Jerusalem, id est Ecclesiam. Reliqua omnia responsoria de liberatione Babylonicae infidelitatis et perventione in Jerusalem, ut est: Deus, canticum, et Dicat nunc, etc., et In Ecclesiis. Haec assumpta sunt de Psalterio, quod est decem chordarum, in quibus est dilectio Dei et proximi; dilectio Dei propter tria, dilectio proximi propter septem. Et Responsoria Insinuant se proles, diligere sponsum matris suae et matrem suam, et loqui se ac respondere civitati Jerusalem quae in coelo habitat.

[Col. 0799D] Tria officia Cantate Domino, etc., Vocem jucunditatis, etc., Exaudi, etc., recolunt eadem tempora quae et responsoria; unde non delinquunt, qui per tres hebdomadas usque in Pentecoste ea canunt.

Responsoria de ascensione Domini nunc sponsam, sanctam scilicet Ecclesiam, consolantur, uti Responsoria Non conturbetur, etc., Tempus est, etc. Nunc ipsa loquitur ad sponsum, ut est illud Responsorium: Exaltare, Domine, etc. Nunc optat recipi ad eum super sidera.



CAP. XCVIII.---De responsoriis in Pentecoste.

In Pentecoste cantant Romani novem lectiones, nos vero propter baptismalia sacramenta in tribus personis baptizatis tribus psalmis laudamus Trinitatem usque ad octavam.

[Col. 0800A] Responsoria sonant Spiritum sanctum paraclitum, id est consolatorem a sponso promissum, advenisse sponsae, et dona ei per ipsum allata, id est fidem, opera, miracula, et caetera charismata. In Pascha et in Ascensione et in Pentecoste super psalmos in matutinis laudibus antiphonam cum Alleluia canimus excepto in Benedictus, quia per hoc Dei beneficia recolimus, quae de ejus resurrectione et ascensione et adventu Spiritus sancti percepimus. Ad Benedictus vero non canimus antiphonam cum Alleluiis, propter tribulationem maximam quae futura est.



CAP. XCIX.---De Festis sancti Joannis Baptistae; item sanctorum Petri et Pauli.

De sancto Joanne Baptista responsoria sumpta [Col. 0800B] sunt de prophetis et Evangelio, quia ipse erat finis prophetiae et initium Evangelii. In festivitate apostolorum in tertia nocturna et ad laudes antiphonae cum Alleluia canuntur; in ista autem festivitate non canuntur, quia major est gloria Novi Testamenti quam legis. Joannis enim, qui priscae legis typum tenuit, nativitas ante resurrectionem Domini exstitit: apostolorum vero nativitas in coelo facta est post clarificationem Ecclesiae a Spiritu sancto; ideo ista antiphonis decoratur, illa non.

In praecipuis festivitatibus sanctorum agunt Romani duo officia in nocte. Primum initio noctis sine Alleluia peragitur, et vocatur vigilia: unde et praecedens dies vigilia nominatur. Alterum vero circa mediam noctem, et finitur in die: et hoc habet in [Col. 0800C] tertia nocturna in antiphona Alleluia. Per unum officium legalis mos recolitur. et Sabbata quae in figura futurorum celebrantur; per alterum vero resurrectio Domini, et nostra futura festivitas; ideo cum alleluia peragitur, quia transiit ad consortium sanctorum angelorum.

In nocte sancti Petri canuntur duo officia: unum in prima vigilia sine invitatorio, quoniam ibi populus non invitatur, alterum vero in secunda vigilia cum invitatorio, quia tunc populus ad vigilias invitatur. In festivitate sancti Pauli versus cum antiphonis canuntur, quia plus omnibus laboravit. De sancto Laurentio etiam versus cum antiphonis leguntur propter celebre martyrium ejus.



CAP. C.---De lectionibus in matutinis post Pentecosten.
[Col. 0800D]

Post Pentecosten Dominicis diebus usque in Kalendas Augusti leguntur lectiones cum responsoriis de libris Regum, quo tempore habile est ire ad pugnam. Hic recordantur gesta Patrum, Samuelis et Davidis, qui bellicosus fuit; Eliae et Elisaei; ut sicut illi contra hostes, ita nos contra vitia pugnemus.

In Augusto mense Dominicis noctibus dicuntur lectiones cum responsoriis de libris Sapientiae; quia in hoc statu anni quoque sata et plantata fructum facere solent; ita et nos jam in perfecta aetate positi per studium sapientiae bonorum operum fructum ferre debemus.

In Septembri solet saepe infirmitas accidere hominibus [Col. 0801A] propter novos fructus: et ut eo tempore, quo major abundantia rerum esse solet, nos quandoque etiam in tanta rerum abundantia morituros esse recolamus, et infirmitates temporis illius patienter toleremus, canuntur responsoria de Job et de Tobia, qui ambo dolores pertulerunt. Hi non fuerunt reges, ideo non habent singulos menses, sed in uno mense leguntur, per quod regnum Assyriorum intelligitur. Dominicae, in quibus responsoria de historiis Judith, Esdrae et Esther canuntur, et ipsae historiae leguntur, regnum Persarum et Medorum designatur. Liber Tobiae et Judith non sunt in canone apud Hebraeos, sed quia eos in numero Agiographiae [hort. Agiographia, seu Hagiographia] recepit, cantamus et legimus ex eis.

[Col. 0801B] Cambyses Rex Persarum vocatus est ab Hebraeis secundus Nabuchodonosor, sub quo historia Judith conscribitur. Assuerus ab Hebraeis septuaginta Interpretibus Artaxerxes vocatur, sub quo historia Esther conscribitur.

Responsoria de historia Machabaeorum tempora et regna Graecorum memorant. In Julio et Augusto mense per cantum et lectum recolitur fortitudo et decor et sapientia regni in populo Israel: in Septembri regnum Assyriorum; in Octobri in gestis Esther et Judith nobis repraesentatur regnum Persarum et Medorum; et in eodem mense per gesta Machabaeorum etiam regnum Graecorum commemoratur. Quia minoris potestatis erat regnum Medorum et Graecorum quam Assyriorum vel Romanorum; [Col. 0801C] per mensem Novembrem regnum Romanorum significatur, per quod finem fecerunt priora regna.

Per quatuor enim partes mundi erant quatuor regnorum principatus. Babylonicum regnum ab oriente, quod est Assyriorum, a meridie Medorum, a septentrione Macedonicum, ab occidente Romanum. Regnum Assyriorum quoddam fuit praesagium regni Christiani populi; inter Babylonicum regnum et Romanum quasi in Patre sene et filio parvo Medorum ac Macedonum brevia et media quasi tutor curatorque venerunt potestate temporis non jure admissa. In Novembri leguntur prophetae, ipso adventante qui prophetarum vaticiniis promissus est. Prophetae seminaverunt temporibus regnorum Assyriorum, Medorum et Graecorum, quod Christiani colligunt [Col. 0801D] tempore Romani imperii. Quod recolitur in isto mense, in quo praenuntiatur adventus Christi. Qui cum produxit sationem prophetarum, etiam nobis dedit potestatem ea colligendi. Unde cantantur nunc Responsoria prophetarum, qui nobis laboraverunt, in quos fines saeculorum devenerunt.



CAP. CI.---De Dedicatione ecclesiae.

Cum ecclesia dedicatur, duodecim candelae sunt incensae interius. Ecclesia enim dedicanda tenet typum populi vel cujuslibet ad baptismum venientis. Qui dum baptizantur, jam ex fidei praedicatione apostolica doctrina lucet in eorum mentibus, aut in patrinis puerorum symbolum confitentibus. Duodecim candelae ardentes duodecim apostolorum significant [Col. 0802A] praedicationes: baptismi autem sacramentum et corpus abluit exterius et spiritum purificat interius. Episcopus itaque circuiens ecclesiam quasi sub trina mersione aqua simpliciter benedicta abluit eam exterius, et majoribus sacramentis illam postea interius purificat.

Sed quid signat ostium clausum? et quid superliminare ter virga impulsum? Quid etiam ipsa virga pontificis? Haec autem omnia pro certo accipiuntur sub figura. Figurat etenim ostium clausum, quod ille tyrannus fortiter custodiat suum atrium: et in homine non baptizato seras firmat portarum suarum. Superliminare autem significat mentem hominis nullis adhuc initiatam sacramentis, sed pluribus occupatam daemoniis. Unde ad ea episcopus dicit voce [Col. 0802B] prophetica: Tollite portas, principes, vestras. Illa vero pastoralis virga est ea potestas, de qua Dominus ait: Data est mihi omnis potestas in coelo et in terra; quam et ipse dedit discipulis suis, dicens: Quodcunque ligaveritis super terram, ligatum erit et in coelo. In qua subjiciebantur eis daemonia et portae inferi non praevalebunt adversus eam. Haec est virga, quae a Domino euntibus discipulis est concessa ad praedicationem. Hujus ergo potenti virtute ter percutitur superliminare, ut ad confessionem sanctae Trinitatis mens et locus evacuetur a daemoniis; vel, ut alii dicunt, ter percutitur, ut potestas trina, coeli videlicet, terrae, et inferni tribuatur Ecclesiae.

Ostio itaque aperto, et infelici domino expulso, [Col. 0802C] jam ingrediens episcopus, Pax huic domui dicit, ut Dominus praecipit: Christo quoque per nativitatem intrante in mundum pax nuntiata est hominibus per angelum. Pontifex ut digne peragat inceptum officium, in primis Spiritum sanctum invocat dicens: Veni, sancte Spiritus. Postea prosternens se ad orationem ad postulanda sanctorum suffragia jubet cantari litaniam. Qua finita elevans se dicit orationem, non tamen salutando populum utpote typum populi rudis tenentem. Sed valde mirum est quod sequitur. Ad quid enim cineres ibi? ad quid duae lineae cineris ab angulo ad angulos dispersi? et cur non in rectum, sed deducuntur in obliquum? cur et in cinere scribuntur litterae? Omnia haec inventa sunt a sanctis Patribus ex ratione, nos autem veneramur [Col. 0802D] ex auctoritate. Cineres sunt humiles et poenitentes populi, venientes ad regenerationem fidei, a quatuor angulis, id est a quatuor partibus mundi: quod significant illi quatuor anguli, sicut per prophetam dicitur: Et venient ad eam omnes gentes. Duae autem lineae sunt circumcisio et praeputium, quae ab invicem multum remotae tandem conveniunt in sanctae crucis propagationem. Hanc enim crucem illae duae lineae videntur convenienter facere; duae quidem lineae, sicut dictum est, non ducuntur in rectum, sed potius in obliquum, quia circumcisio et praeputium dum vias suas permanenter tenuerunt, altera in infidelitate, altera in errore, non potuerunt ad salutem pervenire, sed relicta perversitate viarum [Col. 0803A] suarum ad lapidem angularem convenientes salvati sunt.

Cur autem litterae scribuntur in cinere? quia populi cinere designati, id est humiles et poenitentes, ad fidem venientes, ab ore pontificis debent doctrinam accipere ecclesiasticam. Et quia omnis doctrina ecclesiastica in litteris continetur, idcirco litterae inscribuntur; ut omnis doctrina pro captu audientium fidelibus insinuetur, et allis sit potus et aliis esca. Et quoniam sancta Ecclesia in unaquaque natione sua lingua est instruenda, ipsa in apostolis diversarum linguarum suscepit charismata. Idcirco quidam episcoporum tantum unum alphabetum inscribunt: verumtamen quia doctrina ecclesiastica Hebraico, Graeco, Latino, sermone continetur, maxime [Col. 0803B] ideo a quibusdam tria haec alphabeta conscribuntur: aut pro modulo Ecclesiae unum alphabetum Hebraice, Graece et Latine conscribitur.

Sed valde dignum est quaesitu, quomodo ad dedicationem pertinent Ecclesiae talia, quae ibi aguntur? prius siquidem monstranda est sanctae Ecclesiae admiranda dignitas; ut ex hoc doceatur quanta sit Ecclesiae dedicandae habenda reverentia. Est enim sancta Ecclesia mater fidelium, ad Christum ex circumcisione vel praeputio venientium; quae et lactat parvulos, et pane confirmat provectos. Haec itaque monstratur ex figura, quam agit episcopus intra ecclesiam tanquam exempli gratia.

His ita peractis tunc tandem episcopus ut incipiat officium dedicationis, accedens ad altare more solito [Col. 0803C] dicit: Deus, in adjutorium meum intende; nec tamen dicit Alleluia, quia nondum est domus Domini. Postea incipit aquam benedicere: in cujus benedictione, quia magnum quoddam sacrificandum, multa sacrificantia ex utroque Testamento sunt collecta in unum; scilicet vinum, aqua, sal, cinis, chrisma. Haec enim ex benedictione pontificis concipiunt vim sanctificationis operante gratia Spiritus sancti. Nam ut Augustinus dicit: Accedit verbum ad elementum, et fit sacramentum. Vinum itaque et aqua inter maxima Ecclesiae sacramenta accipiuntur: quippe cum exissent de vulnere Domini sanguis et aqua. Vinum autem in sacramento altaris vere efficitur sanguis. Sed hac licet benedictione efficiantur [Col. 0803D] sacramenta, tamen aliud videntur exterius, aliud sunt interius: quia juxta modum sanctificationis virtus operatur Spiritus sancti. Sal autem in omni ponebatur sacrificio, Moysi jubente Domino, quia virtus discretionis habenda est in divinis officiis. Iste quoque cinis accipitur ex praecepto veteris legis: praecepit enim ut vacca rubra occideretur, et cremaretur, et ejus cinere asperso populus expiaretur. Unde Paulus: Si sanguis hircorum, inquit, et cinis vitulae aspersus, etc.

Cur autem sal cineri commisceatur, priusquam aquae infundatur? quia sal monet te intelligere quod sacramentum lateat in cinere. Vacca enim rufa caro Christi est, rubea ex sanguine crucis, assata ex tribulatione passionis; cujus cinere expiabatur populus [Col. 0804A] Judaicus, quia morte Christi abluitur populus Christianus; ut Paulus attestatur: Quicunque baptizati sumus in Christo, in morte ipsius baptizati sumus. Unde ter cinis ponitur in aquam, et Dominus triduo jacuit in sepulcro, et ideo ter mergitur in baptismo De vino autem dictum est superius. Quidam tamen per vinum accipiunt Christi Divinitatem, sicut per aquam humanitatem. Ut autem sanctificatio impleatur, chrisma in unctione Spiritus sancti infundatur.

Quibus ita peractis ad dedicanda pontifex accedit, et ad altare in primis. Altare in sanctis Scripturis multis modis accipitur; sed hic per altare Ecclesia intelligitur. Ecclesia vero et justorum congregationem et injustorum significare videtur. Sicut enim arca [Col. 0804B] continuit munda et immunda animalia, sic Ecclesia continet bonos et malos in hac vita. Veniens itaque episcopus facit crucem de aqua benedicta tum in medio altaris, tum in quatuor ejus angulis. Ideoque in medio altaris dedicatio exordium sumpsit, quoniam invidia, quae est in medio terrarum, sancta Ecclesia initium accepit, et postea per incrementum fidei universos terminos terrae occupavit. Episcopus autem septies aspergit altare totum aqua, quia septiformi gratia Spiritus sancti purgatur Ecclesia. Interim vero cantatur a clero antiphona: Asperges me, Domine, cum versu psalmi Miserere mei. Aqua ergo cum hyssopo aspergitur, quia salutaris virtus illius herbae humilitatem Domini nostri Jesu Christi videtur designare. Quia enim Dominus pro nobis se [Col. 0804C] humiliavit, idcirco gratiam sui Spiritus Ecclesiae suae communicavit, ut de ventre ejus fluant aquae vivae. Ecclesia denique ter abluitur aqua in circuitu, ut virtute sanctae Trinitatis omnes insidiae inimici eliminentur et ideo psalmus interim cantatur: Exsurgat Deus. Postea rediens episcopus ad altare, spargit illam aquam in longitudinem Ecclesiae, deinde in altitudinem, postmodum in latitudinem, quatenus hac trina aspersione sanctificatio Ecclesiae solidetur. Habet enim sancta Ecclesia quamdam soliditatem specialem ex tribus virtutibus tanquam ex tribus dimensionibus, scilicet fide, spe, et charitate. Ut enim Isidorus ait, altitudo templi ad fidem refertur, longitudo ad spem, latitudo ad charitatem. Vel ut Beda [Col. 0804D] vult, longitudo ad fidem, altitudo ad spem, latitudo ad charitatem; haec enim convenientes in unum componunt Deo acceptabile templum. Quidam autem tantum aspergunt in longitudinem, et in altitudinem facientes crucem, et innuentes populo illud Dominicum: Qui bajulat crucem suam et sequitur me, est me dignus

Episcopus autem peracto officio ad altare revertitur cum reliqua aqua decantans: Introibo ad altare Dei. Ipsam vero, quae superfuit, aquam fundit ad basim altaris. Ecclesia enim, quae dedicatur, ut dictum est, in primis tenet typum populi ad fidem venientis; ejus typica aspersio est rudis plebis quaedam expiatio; quam ad plenum facere cum non sit hominis, sed solius Dei, ideo fundit aquam ad basim [Col. 0805A] altaris, Deo commendans quiquid est reliquum. Et hoc est quod fit ex praecepto veteris legis.

Post hoc episcopus ut commendet orationem suam Domino, adolet incensum, dicens: Dirigatur oratio mea sicut incensum in conspectu tuo. Sequitur unctio altaris, et res quidem ordine procedit. Ut enim in baptismate puer prius abluitur fonte, postea sanctificatur unctione, deinde veste ornatur, tandem communione sancta vegetatur: sic altare prius aspergitur, postea inungitur, deinde veste, sed secundum quosdam cerata, cooperitur; quippe cum hoc in puero quodammodo agitur, dum in sua manu candela ponitur. Ad extremum vero missa super illud celebratur. Ungitur autem altare duplici unctione, oleo scilicet et chrismate; quoniam Ecclesia [Col. 0805B] sancta vere est a Spiritu sancto inuncta duplici unctione, videlicet Dei et proximi dilectione. Sed unctio Dei ipsa prior est, quatenus dilectio proximi sit quaedam via eundi ad dilectionem Dei. Ungitur autem altare tum in medio tum per quatuor angulos eadem quidem significatione, qua commendatur aquae aspersio. Ut autem episcopus hoc esse figuratum notificet in Veteri Testamento, incipit antiphonas sumptas ex ipso: Mane surgens Jacob, etc.; Erexit Jacob, etc, Dum exiret, etc. Interim pars quaeque inuncta incenso adolentur, quatenus orationis locus esse monstretur, et sanctificatio Deo commendetur. Ungitur vero ecclesia sola unctione, altiori scilicet chrismate, quia, cum sit sponsa Christi, soli Deo per dilectionem debet copulari.

[Col. 0805C] Deinde, revertitur episcopus ad altare, ut compleat officium benedictionis suae.

Si autem fuerint reliquiae reponendae, ibit vel mittet ad eas Dominus pontifex. Quod cum reliquiae foris sunt, significant sanctorum peregrinationem: quod cum portantur in Ecclesiam, significant eorum portationem in coelestem Jerusalem. Et quod ponuntur in altari, significat ipsos se Deo immolasse in ara cordis, dum viverent in corpore: vel in altari reconduntur reliquiae sanctorum, quia in coelo sub altari Dei requiescunt animae sanctorum; quod altaris [Col. 0806A] tabula reliquiis superposita videtur recte significare. Quod autem velum altari superextenditur, significat illud quod dicitur: Tollatur impius, ne videat gloriam Dei, quod erit proprie tempore judicii.

Altari sanctificato, a levitis illud vestibus cooperitur, quia jucunditatis veste sanctos induet Dominus; stolamque immortalitatis nunc praestat benignus sanctorum animabus. Est enim levitarum divino cultui insistere, et nunc mensam Domini, sicut antiquitus arcam foederis componere. Et ipsi quidem non accipientes haereditatem in hoc mundo, prohibente Domino in Veteri Testamento merentur in coelo Domini habere haereditatem. Merito ergo vestiunt altare, qui jure haereditario vestiuntur a Domino beata immortalitate.

[Col. 0806B] Quibus ita completis missam episcopus postea incipit. Verum, si fuerint ecclesiae ornamenta sanctificanda, illa ante missam benedicat.

Christus est pastor gregis, id est Ecclesiae: qui baculum portat ut oves Christi, id est fideles, ad pascua vitae, id est in paradisum, agat. Per baculum infirmi sustentantur, et indisciplinati corriguntur. Baculum episcopus portat, ut infirmos in fide verbo et exemplo sustineat, et inquietos per correptionem corrigat. Qui in summitate sit recurvus, ut errantes per praedicationem ad Ecclesiam retrahat, et in fine sit ferro acutus, ut rebelles per excommunicationem extrudat. In flexura sit scriptum: Cum iratus fueris, misericordiae recordaberis, ut semper misericordiam superexaltet judicio. Quae flexura fiat de osse. Quia [Col. 0806C] patiens esse debet in adversis. Rotunda sphaera jungat utrinque, quia dilectio jungit homines Deo: in qua scriptum sit homo, ut se cogitet hominem esse, ne extollatur de potestate. In fine sit circulus, in quo scriptum sit parce, ut parcat poenitentibus quos acutum ferrum excommunicationis expulit ut rebelles. Episcopus est paranymphus, id est custos Ecclesiae pro sponso; ideo gerit annulum pro arrha. Chyrothecis ornat manum, id est praedicationem bonis operibus. Cidarim in capite portat, quia coronam vitae accipiet pro labore [(137) 1Kb] .




[Col. 0807]
SPECULUM ECCLESIAE
(Ex codice ms. bibliothecae monasterii B. V. Mariae Rhenoviensis [(138) 1Kb] , quem nobiscum summa humanitate communicavit Reverendissimus Abbas hujus coenobii. Membranaceus est, in folio minori, saeculi XII, litteris grandibus satis nitide exaratus, mutilus in fine, nunc constat foliis 358. Is qui librum descripsit sensum vix unquam attigit; quare duo verba haud raro in unum contrahuntur, alia dismembrantur. Initio voluminis manus saeculi XVIII haec adnotavit: »Num. XXXIII. Honorii, ut videtur, Augustudinensis Speculum Ecclesiae, sive Sermones, script. circa saec. XII. Ita Reverendissimus Abbas Calmet cum Reverendissimo Coadjutore suo censuit.«)



INCIPIUNT CAPITULA.

[Col. 0807A] (Fo 1) In primis invenitur nomen operis et nomen auctoris.

Petitio quoque ad Honorium et instructio loquendi.

I. Laetentur coeli, de nativitate Domini, in quo invenies de purpureo circulo circa solem, et quod brutum animal humana voce sit locutum; et evangelium Exiit edictum expositum. De fonte olei qui Romae erupit et in Tiberim cucurrit. Item quid significet quod hodie celebrantur tres missae. De unicorni, de sancta Anastasia et Eugenia.

Expositio duplex Dominicae orationis; deinde Fides catholica, cum Confessione. Item qualiter pro Ecclesia et pro omnibus Ecclesiae gradibus specialiter orandum sit, luculenter instruit.

[Col. 0807B] II. Justus de angustia liberatus est. In hoc invenies de Tiberii Caesaris languore et de ejus per imaginem Domini sanatione; item de Veronica; de beati Stephani corporis inventione; quando etiam sit.

III. Qui sunt hii qui ut nubes volant. In hoc invenies de quatuor paradisi fluminibus; item de quatuor animalibus et de quatuor mundi plagis; de quatuor annulis quibus archa portabatur; de virgis et gemmis commutatis; de vidua suscitata et de juvene resuscitato; de vitreo vase fracto et reparato; de veneno quod in nomine Domini [Joannes] illaesus sumpsit et per hoc exstinctos resuscitavit; de juvene post latrocinium converso et pastore effecto; et de obitu sancti Joannis quando fuerit.

IV. Isti sunt sancti. In hoc invenies de tribus regibus [Col. 0807C] Chaldaeis: quomodo persecutus est eos Herodes usque in Tharsum Ciliciae. De introitu Christi in Aegyptum. De arbore Persico, daemonibus consecrato, coram Salvatore nostro usque ad terram inclinato. Item de juvene et ejus uxore usque ad [Col. 0808A] mortem constuprata, et de Gabaonitis. Item quid Lia, quid Rachel significent; et haec omnia et alia multa de paganis regibus.

V. Descendi in hortum nucum. In hoc invenies de Madianitis et de Gedeone et de circumcisione, et quid haec omnia significent. Item de aquila senescente et de vita sancti Basilii.

VI. Surge, illuminare, Hierusalem. In hoc invenies, post multum, evangelium expositum: Cum natus esset Jesus. Item de Balaam et ejus prophetia, et quod asina fuit locuta, et alia multa et eorum mysteria. Item de (fo 2) baptismo Christi et renovatione cervi. Nuptiae factae sunt evangelium etiam est hic expositum. Item unde festum sit ortum. De renovatione serpentis.

[Col. 0808B] VII. Veritas de terra orta est. In hoc invenies de porta jugiter serrata, de virga Aaron florida, de nuce, de evangelii expositione: Postquam impleti sunt. Item de luminaribus et de puerulo Judaeo flammis ejecto et erepto.

VIII. Lapidem caliginis, etc. In hoc invenies de visione et sacrificio Abrahae et de eorum significatione. Item de visione in uno lecto dormientium, et molentium, et agrum colentium, et eorum mysterium. Item de peregrinatione, et captivitate, et reversione Judaica, et de eorum interpretatione mystica. Item de tribus Sirenibus et earum significatione. Insuper [(139) 1Kb] lectionem evangelii de LXX expositum (sic). Postea de S. Sebastiano, de [Col. 0808C] S. Agnete, de S. Vincentio, de S. Paulo, de S. Blasio, de S. Agatha.

IX. Venite, filii, audite me. In hoc invenies generales admonitiones ad sacerdotes, ad judices, ad divites, ad pauperes, ad milites, ad mercatores, ad [Col. 0809A] rusticos, ad conjugatos; et de aquila; et praeter haec multa bona exemplaria.

X. Quam magna multitudo. Hic invenies de scala charitatis, quae per XV gradus dividitur. Item de duplici timore Domini; et de duobus mandatis, Domini dilectione et proximi, et eorum appenditiis. Item de arbore quae plantata est secus decursus aquarum. Deinde qualiter dilectio perficiatur; et evangelium de caeco sanato, et de homine divite qui renuntiavit saeculo.

XI. Quaerite Dominum dum inveniri potest. Hic invenitur de lapsu primi hominis et aedificatione templi Salominis VII annis et eorum mysteriis; et quare quarta feria jejunium inchoamus.

XII. Sion, quae habitas apud filiam Babylonis. [Col. 0809B] Hic invenies post multa de fonte David, qui in ablutione peccatorum patet, sicut in Paulo, sicut in Cypriano, sicut in Theophilo, sicut in Maria Magdalena, in Maria Aegyptiaca, in Thaide. His breviter memoratis, de quodam sene qui magni fuit et singulorum merita per Dei gratiam in aspectu solo recognovit. Item de Jonae praedictione, de Moysi, de Heliae, de Danielis; et de Joannis baptismo, abstinentia; et de lectione: Ecce nunc tempus. Item unde dies instituti sunt XL; et evangelium: Cum sederit.

XIII. Esto consentiens. Hic invenitur de tintinnabulo, de panthera, de Hierusalem; et evangelium: Egressus Jesus. Item de merope, de ciconia, de Thabita, de Tobia, de Petro thelonario.

[Col. 0809C] XIV. (fo 2 vo) Loquetur Dominus pacem. Hic invenies evangelium: Quidam homo bonum semen seminavit in agro, et: Erat Jesus ejiciens daemonia. Item de prodigo filio; de apicibus, de bombicibus, de Thaidis conversatione.

XV. Laetare Hierusalem, Hic invenies epistolam et evangelium de quinque aetatibus mundi; de Malcho monacho; item de quodam divite defuncto et iterum reverso. Sequitur de Catharina, de S. Mathia, de S. Gregorio, de S. Benedicto; de anniversario S. Mariae, ubi habes de ejusdem festivitatis nobilitate; de conditione primi hominis, de trangressione, de lapsu, de reparatione; de Gedeonis vellere; de virga Jesse; de versu. Ego flos campi; de porta Ezechielis; de statua aurea; de Daniele in lacum [Col. 0809D] leonum misso et sensu mystico; de Maria Aegyptiaca; de Zozima.

XVI. Hodie si vocem Domini audieritis. Ubi habes de duobus terram repromissionis ingredientibus; de haereticis, de Heliseo et ejus baculo, et de defuncto quem suscitavit. Item de Abel et agno; de Cain; de Noe; de maledictione Cham; de quatuor et quinque regibus; de Loth; de Abraham; de Melchisedech; de Isaac; de hirco; de vitula rufa. Evangelium: Ascendens Jesus in naviculam. Item de piscina probatica. Evangelium: Homo quidam plantavit vineam. De peccatrice Pelagia.

XVII. Super aspidem et basiliscum. Ubi habes de aspide et basilisco, de leone et dracone et eorum [Col. 0810A] natura. Item qualiter Dominus Lazarum resuscitavit, et qualiter ad passionem venit. De Lazaro quod episcopus postea XXX annis fuerit. Item evangelium: Cum appropinquassent Hierosolymis, et: Ibat Jesus in civitatem Naim; et eorum mysteria. De quadripertita morte generis humani. Unde dies Palmarum dicitur et colitur. Haec omnia oti [olim?] Hic habes de servo Abraham, de connubio Isaac et Rebeccae, de afflicto populo Judaico sub Pharaone et ejus liberatione; ac profertur de aeneo serpente, de XII exploratoribus, et alia quamplurima et eorum mysteria.

XVIII. Revertar ad Hierusalem cum misericordia. Hic habes de consecratione chrismatis et olei. De eo quare dicatur dies indulgentiae quod lavit pedes [Col. 0810B] discipulis. De corpore et sanguine Domini et etus passione et de XXX maledictionibus Judae. De latronibus, de rege Josia et interpretatione mystica. De Jona, de muliere Samaritana, et horum omnium mysteria.

XIX. Haec est dies quam fecit Dominus. Hic habes laudes, salutem, sequentiam, evangelium Maria Magdalena. Item de Josepho, de Samson historia et ejus significat mystica; de leonis, de foenicis natura. (fo 4) De versu: Quis est iste qui venit de Edom. Item de pellicano, et de patrum quodam praecipuo in fornum (sic) lapso et reparato.

XX. Christus resurgens. Hic habes de eptacephalo dracone, de corcodrillo, de enidro. Item quotiens ipsa dies Dominus apparuit. Evangelium Manifestavit [Col. 0810C] se. Mentio quoque Babylonicae captivitatis et Aegyptiacae, et quid signant tres dies ante Pascha. Postea de S. Marco, de inventione S. crucis et ejus mysteriis et praesagiis. Ibi invenies de rege Constantino, de S. Helena, de S. Alexandro papa. Sequitur de apostolis Philippo et Jacobo. Inde oculi Domini super justum et semen ejus. De rogationibus. Ibi habetur triplex impedimentum orationis. Item de muliere in amphora sedente et de duabus alatis. Item evangelium: Exiit qui seminat. De instituto Mamerti episcopi et Gregorii. De majori Letania. Item evangelium: Quis vestrum habebit amicum; postea de quinque civitatibus subversis. De Abraham, de Loth, de Moyse, de Samuele; de quodam [Col. 0810D] sene qui in prima oratione impetravit quod voluit. De quodam monacho qui obstitit cuidam daemonio quod misit Julianus orando. Item de quinque necessitatibus. De muliere quae parit cum tristitia.

XXI. Elevatus est sol et luna. Hic habes de triumpho Romanorum regum. De versu psalmi: Benedices coronae anni benignitatis. De ascensionis ejus mysterio. De evangelio: Recumbentibus undecim discipulis. De aquilae volatu. De caradrio et ascensionis Domini loco.

XXII. Verbo Domini coeli firmati sunt. Hic habes de operatione sanctae Trinitatis; de VII diebus festivitatis ejus; de VII mulieribus quae virum unum apprehenderunt; de VII donis Spiritus sancti; de [Col. 0811A] bis septenis donis quae habebimus in corpore et in anima; item quod [leg. quot] modis sint haec olim praefigurata et praenuntiata: in VII lucernis, in VII columnis, in VII oculis, in VII cornibus, in VII naturis columbae. Item de versu: Ecce quam bonum et quam. De lectione dum complerentur. De columba ramum olivae ad archam reportante. De digito Dei, de jubileo, de blasphemia Spiritus; de VI maximis diebus.

XXIII. Justus ut palma florebit. Hic habes de palma, de cedro; quod (sic) modis, quod (sic) nominibus S. Johannes commendatur et honoratur, proinde evangelia ad eum pertinentia; item de tribus ordinibus Ecclesiae, et de tribus perfectionibus. De obitu S. Joannis evangelistae.

[Col. 0811B] XXIV. Ascendes, Domine, super equos tuos. Hic habes de S. Petro et Paulo, quantae dignitatis sint ambo; item de Simone Mago; de Materno a beato Petro resuscitato; et de Georgio presbytero similiter per baculum ejus resuscitato; ubi Paulus ad tercium coelum raptus (fo 5 vo) sit. Quod anno revoluto eadem die qua Petrus crucifixus est, decollatus sit: quod lac cum sanguine de cervice ejus fluxerit. Quod Neronem lupi devoraverunt.

XXV. Justus germinabit sicut lilium. Haec et multa alia praeclara ad laudem Patris non bene referuntur. Postea habes de Mariae Magdalenae conversatione; de versu quoque: Non coques haedum in lacte matris suae; ac de servo vendito ac post septimum annum abire volenti, qualiter subula ejus auris [Col. 0811C] debeat perforari; post haec de S. Jacobo mira et miranda; de S. Petro ad vers. ibi invenit. De Noe, Sem et Jafeth; de VII Machabaeis; item de S. Felice et ejus VII filiis; de S. Symphoriano et ejus VII filiis; de S. Sapientia et tribus filiabus ejus. Sequitur de S. Laurentio, de assumptione S. Mariae. Ibi habes evangelium: Intravit Jesus; et de Theophilo, de S. Bartholomaeo, de S. Augustino. Ibi habes evangelium: Homo quidam peregre expositum, et Sint lumbi vestri; Hermetis etiam martyris habes mentionem. De decollatione S. Johannis Baptistae, de inventione capitis ejus; de clerico incredulo; de Raab meretrice exploratores reservante.

XXVI. Egredimur, filiae Hierusalem. Hic invenies [Col. 0811D] multa ad laudem sanctae Mariae: de cedro, de stella, de parentibus ejus, de coelesti nuntio per quem nomen ejus et vita sancta praenuntiatur. Item de ejus infantia; et de Joseph virga; proinde qualiter ejus nativitas cuidam sancto seni revelata sit; de S. Adriano martyre et uxore ejus Natalia.

XXVII. Radix Jesse qui stat in signum populorum. Hic habes de Judaeo qui domum cujusdam Christiani mortui possedit, apud quem formula S. Crucis inventa est et ludibrio habita. Item de Judaeo qui Romam pergens per noctem [(139) 1Kb] in antiquo idolorum templo; qui cum signasset se prae timore nimio, nihil ei nocere potuit daemonum multitudo. Item de [Col. 0812A] Juliano Apostata, quis fuerit in pueritia. De S. Cypriano mago et de S. Justina. De Costra rege; de Heraclio Romanorum imperatore. De miraculis quae Hierosolymis facta sunt quando crux suscepta est. De odore suavissimo; de S. Cornelio et Cypriano. De S. Matthia et S. Mauricio. De S. Michaele. Evangelium: Quis ex vobis homo qui habet centum oves. Hic habes de lapsu primi hominis, de muliere amicta sole; de dracone rufo; de VII viciis principalibus; de tribus partibus Ecclesiae; de tribus nominibus angelorum; de S. Dionysio, de S. Luca, de Simone et Juda; de omnibus sanctis. Hic habes de S. Maria, de angelis, de patriarchis, de prophetis, de apostolis et martyribus, de confessoribus, de monachis et heremitis, de virginibus; et de versu - [Col. 0812B] Ecce odor filii mei; item de versu: Ecce ponam Hierusalem in laudem pacis, et reliqua. De Jacob et Lyae et Rachel connubio, et eorum mysterio. De VII donis Spiritus sancti: Dilectus Deo et hominibus. De S. Martino (fo 6), postea de S. Brictio; de S. Caecilia. Hic habes duo evangelia: Simile est regnum coelorum decem virginibus. Item: Simile est regnum coelorum thesauro. Nemo accendit lucernam. De S. Clemente. Ibi invenitur de ejus patre et matre et filiis ejus Niceta et Aquila. De Simone Mago, de Sisinnio, et caetera satis mira de S. Andrea. Hic habes de Job et de filiis et filiabus ejus. In memoria aeterna erit justus. De S. Nicolao, cujus gesta omni pietate plena secuntur miracula gloriosa. Item de S. Lucia et de S. Thoma. Multi dicunt: Quis ostendit nobis [Col. 0812C] bona. Hic invenitur de divite qui induebatur purpura, et interpretatio mystica de VIIII poenis inferni. Item de libro Regum multa. De perdice et ejus significatione. De sancto Paulino praesule venerando. Beati qui ad coenam nuptiarum Agni vocati sunt. Hic habes evangelium: Homo quidam fecit coenam magnam. De Dina filia Jacob, et de [ejus] curiositate. De S. Alexio.

[(140) 1Kb] XXVIII. Praeceptor, per totam noctem laborantes, nichil cepimus. Ibi sequitur evangelium: Misereor super turbam. De X plagis quibus percussi sunt Aegyptii; item de S. Eufrosyna.

XXIX. Viae [(141) 1Kb] Sion lugent eo quod non sint. Hic habes evangelium: Cum appropinquaret Dominus [Col. 0812D] Hierusalem. De vitula quae est agnum enixa. De Tito et Vespasiano. De Helya et Heliseo; de S. Marina et ejus Vita, et quo exitu migraverit.

XXX. Beatus vir cui non imputabit Dominus peccatum. Hic habes evangelium: Duo homines ascenderunt in templum. Item de praeda qua spoliantur Aegyptii. Item de puella pulchra viris capta. De muliere rota innexa; de vulture; de Medusa; de quodam sene qui in heremo parvulum nutrierat. Item de tribus stultis et de eorum actibus mysticis.

XXXI. Beatus vir qui non abiit in consilio impiorum. Hic habes evangelia: Beati oculi qui viderunt quae, et: Exiens Jesus de finibus Tyri. Item de eo [Col. 0813A] qui coronam ex odoriferis floribus consertam vidit in caput suum descendere; et de idiota qui solum Gloria Patri solitus erat dicere. Item de musa cujus mentionem habet S. Gregorius in suo XL.

XXXII. Beati qui audiunt verbum Domini et custodiunt illud. Hic habes evangelium: Simile est regnum coelorum homini regi qui fecit nuptias filii sui. De duplici vocatione; de epithalamio harum nuptiarum Salomonis. Item evangelium: arborem fici p. De muliere incurvata. De quadam nobili quae stultam se esse simulavit.

XXXIII. Beati qui custodiunt judicium. Hic habes de duplici judicio et de duplici justitia. Evangelium: Homo quidam erat dives qui voluit rationem ponere cum servis suis. De David et Uria; de Cambyse et [Col. 0813B] Holopherne; de Judith (fol. 6 vo) vidua; de rege Asuero, de Hester et Mardocheo, et Aman, et horum omnium mysterio.

XXXIV. Beati omnes qui timent Dominum. Hic invenitur quae sint viae Domini; quod sint tres vitae vel quae; item de XVII beatitudinibus; de duobus Christi adventibus; de quatuor Dominicis; quare intermittimus Gloria in excelsis. De Henoch et Helya; de Antichristo et diabolo et sanctorum gloria. Beati sunt servi illi quos cum venerit Dominus. Hic habes evangelium: Vigilate quia nescitis. De quatuor vigiliis. Quot angelici spiritus et animae sanctorum soli Deo circumscribuntur. Item de quatuor vigiliis praesentis temporis.

[Col. 0813C] XXXV. Beati mortui qui in Domino moriuntur. [Col. 0814A] Hic habes de tribus mortibus. De versu: Milicia est vita hominis super terram. De versu: Homo natus de muliere. Item de versu: Melius est ire ad domum luctus. De i [die] obitus, de VII, de XXX die; item de quodam versis poenarum [(142) 1Kb] generibus. Qualis sit resurrectio mortuorum. De praesbytero qui balneare consueverat. De milite capto quem uxor oblationibus suis eripuit. De milite capto quem frater suus presbyter eripuit. Beati immaculati in via. Hic habes quae sint semitae tendentes in viam caritatis justiciae; item quae sint diverticula ad Satan pertinentia. Beati qui te diligunt, Hierusalem, et qui gaudent S. p. t. Hic habes de duabus civitatibus, Hierosolyma et Babylonia, et earum habitatoribus et civibus; de diversis generibus monachorum et [Col. 0814B] canonicorum et consuetudinibus eorum.

XXXVI. Ferculum fecit rex Salomon de lignis. Hic habes de viro eodem multa, et de domo quam aedificavit Sapientia. Item de angulari lapide electo pretioso. De evangelio: Omnis qui audit sermonem meum. Proinde unde orta sit dedicatio. De tabernaculo quod factum est in heremo. De templo quod a Salomone VII annis aedificatum est. De regina Saba. De Jesu sacerdote magno. De modis et constructione templi et eorum mysteriis. De cinere, sale, vino, aqua, ysopo, savina et de eorum ratione mistica! Quid significet dedicatio. De revelatione S. Johannis. Evangelium vidit super Hierusalem et significatione mystica. Item de XII fundamentis ejusdem civitatis. De homine divite qui ecclesiam magno apparatu construxit, et de vidua quae XXX nummulos dedit.



INCIPIT SPECULUM ECCLESIAE.
[Col. 0813]




FRATRES HONORIO SALUTEM.

(Fo 8) Cum proxime in nostro conventu resideres, et verbum fratribus secundum datam tibi a Domino sapientiam faceres, omnibus qui aderant visum est non te sed angelum Dei fuisse locutum. Unde et plurimi ex fratribus, de verbis tuis compuncti, multum jam proficiunt in timore Domini. Quamobrem te rogamus obnixe ut velis aliqua hujuscemodi ad multorum aedificationem stylo proferre, quatenus tot hominum meritis et precibus juveris in extremis, quot legendo vel audiendo in melius profecerunt ex tuis loquelis.



RESPONSIO HONORII.

Peritissimi pictores Ambrosius et Augustinus, Hieronymus et Gregorius, et alii quamplurimi, mira caelatura et varia pictura egregie ornaverunt domum Domini; sed quia haec ob magnitudinem sui decoris hebetudinem nostri sensus excedunt, vel potius quotidiano usu obtrita jam inveteraverunt, injungitis mihi, verendi (sic) fratres, foedo pictori praeclaram picturam illustrium virorum innovare, cum vix valeam splendorem miri atque varii illorum operis considerare. Verumtamen, quia opponitis plerosque novum opus amplecti ardentius, quamvis vetus sit pretiosius, atque plurimos novo vino delectari habundantius, cum vetus sit suavius, obedientia vestra et charitate Christi compulsus, novum ex veteri depinxi opus aspicere volentibus, atque novum potum miscui bibere cupientibus. Ecce secundum priorem formam hanc brevem, sed tamen novam depinxi tabellam, ut quibus non vacat immensitati illorum egregii operis considerando [Col. 0815] diutius insistere, eos non pigeat saltem in festis diebus hujus tabellae aliquam formulam prospicere. Hujus tabellae sit nomen: Speculum Ecclesiae. Hoc igitur speculum omnes sacerdotes ante oculos Ecclesiae expendant, ut sponsa Christi in eo videat quid adhuc Sponso suo in se displiceat, et ad imaginem suam mores et actus suos componat.



INSTRUCTIO LOQUENDI.
[Col. 0815]

Cum igitur vis alloqui populum, in primis ori et pectori tuo imprime crucis signaculum, invocans in te gratiam sancti Spiritus (fo 8 vo) per antiphonam: Veni, sancte Spiritus, et per versum hymni: Veni, creator Spiritus. Deinde invoca Dei Verbum per evangelium: In principio erat Verbum, usque sine ipso factum est nichil (Joan. I); et ultimum versum: et Verbum caro factum est et habitavit in nobis, et vidimus gloriam ejus, gloriam quasi Unigeniti a Patre, plenum gratia et veritate (ibid.) Per gratiam ergo Spiritus sancti accepto in te verbo Dei, in ejus nomine sic humiliter incipe.



DE NATIVITATE DOMINI.
[Col. 0815]

[Col. 0815A] Laetentur coeli et exsultet terra. Jubilent montes laudem, quia consolatus est Dominus populum suum et pauperum suorum miserebitur (Isa. XLIX). Merito jubentur hodie coeli laetari, quia hodie nova luce et novo gaudio meruerunt illustrari. Hodie namque rex coelorum terras sua praesentia visitare et damnum in coelo per ruinam angelorum factum per homines voluit reparare. Unde protinus coeli hilaritatem suae laetitiae mundo exhibuerunt, dum mox Regi suo in obsequium clarissimam stellam miserunt. Merito etiam admonetur terra hodie exultare, quia veritas hodie de terra orta (Psal. LXXXIV) venit eam a maledictione liberare et homines de terra progenitos in coelis angelis consociare; quae nimiam exultationem suam hodie mundo innotuit, dum Deo suo in [Col. 0815B] gremio suo nato, mox de visceribus suis fontem olei fundens, mirantibus protulit: Montes etiam ad jubilandum in laude Domini adhortantur. Montes patriarchae et prophetae sunt, qui sic hominum merita sancta conversatione transcenderunt, sicut montes super plana terrae sua altitudine excreverunt. Qui hodie in laude Dei jubilaverunt, quia quod patriarchae figuris, prophetae Scripturis diu praenunciaverunt, hodie impletum exultaverunt: scilicet quod populus gentium qui ambulabat in tenebris ignorantiae, hodie vidit lucem magnam aeternae Dei sapientiae. Et habitantibus in regione umbrae mortis, scilicet inferni, lux orta est eis (Isa. IX): videlicet Christus natus est, splendor Patris aeterni, qui post ad eos descenderet, et eos de tenebris eripiens, ad lucem [Col. 0815C] aeternam eveheret. Justi quoque eo quod Deus habitet in eis coeli appellati sunt, quia sol sapientiae, luna eloquentiae, stellae virtutum in eis splendescunt. Qui coeli hodie laetati sunt, quia quod multis precibus diu praeoptaverunt, desiderium suum in Christi nativitate hodie impletum est et suum adventare praemium senserunt. Per terram vero peccatores intelliguntur (fo 10), in quibus spinae et tribuli peccatorum oriuntur. Qui hodie exultare admonentur, quia ad veniam vocari merentur. Non [Col. 0816A] veni, inquit, vocare justos, sed peccatores (Matth. IX). Montes autem angeli sunt qui hodie laudem Domini dulciter jubilaverunt, dum Regi in terris nato altisona voce Gloria in excelsis Deo ymnificaverunt. Qui etiam hominibus bonae voluntatis pacem hylariter insonuerunt (Luc. II), de quibus numerum suum inminutum redintegrari cognoverunt. Sol quoque laetabundus novo se hodie fulgore vestivit, cum solem justitiae se illustrantem in terris quas ipse illustrat ortum vidit. Circulus namque purpureus longe lateque resplendens hodie circa solis jubar enituit, profecto insinuans quod sol justitiae, in tenebris mortis exortus, purpura sui sanguinis mundum perornare instituit. Fertur etiam brutum animal hodie fuisse humana voce locutum, insinuans [Col. 0816B] videlicet quod ad laudem Domini os gentium debuit aperiri, prius mutum; quae gentes, videntes stellam, miratae sunt et se ad offerenda Regi nato munera praeparaverunt. Hodie universa creatura ad laetitiam se erexit, quia Regis coelorum Filius, de palacio coeli hodie in carcerem mundi pro perdito servo veniens, universo orbi gaudium invexit. Merito quidem totus mundus novum hodie induit tripudium, quia consolatus est Dominus populum suum. Populus suus sunt mites, humiles, casti, modesti, misericordes, pacientes, Dominum et proximum diligentes. Hii quia fuerant in tristitia quod tandiu dilati sunt a superna laetitia, hodie a Domino consolantur, cum non solum paradysi portae ob inobedientiam clausae, sed etiam coeli januae per Christum [Col. 0816C] hodie eis reserantur. Hoc etiam eis per angelum promittitur. Ipse enim, inquit, salvum faciet populum suum a peccatis eorum (Matth. I). Pauperum quoque suorum miserebitur. Pauperes sunt mei consimiles qui mandata Domini facere neglexerunt, et omnibus criminibus tota vita sua inexplebiliter inhaeserunt. Hii quia se miseros et a justicia nudos ingemiscunt, a miseria peccatorum et poenarum ab eo liberari toto corde concupiscunt. Pauperes etiam sunt quia se non posse salvari nisi [Col. 0817A] sola Domini gratia norunt. Ideo eorum Dominus miseretur, cum eis spem veniae pollicetur, poenitentiam, inquiens, agite, appropinquabit enim vobis regnum coelorum (Matth. III). Festivae ergo laetitia hodiernae lucis justis et peccatoribus est communis, quia justis corona promittitur, si in justicia perseveraverint; peccatoribus vero venia dabitur, si ab iniquitate ad poenitentiam convolaverint.

(Fo 10 ve) Karissimi, non vobis onerosum videatur si sermo aliquantulum prolixius extendatur. Si quis de alia gente huc adveniens hic habitaret peregrinus, et aliquis superveniret de sua patria sibi cognitus, intente et absque taedio aurem ei praeberet quid ei de sua patria et suis amicis vel civibus referret. Omnes estis hic in peregrinatione, et ideo [Col. 0817B] cum magna debetis audire intentione quod vobis de patria vestra coelesti Hierusalem nuntiatur et de Patre vestro, ac matre ecclesiastica, et civibus vestris angelis et sanctis narratur. Verumtamen quia hodie estis fatigati et quosdam vestrum constringit frigor, cum brevitate volo vobis intimare qualiter in hunc mundum venit genus humanum de potestate diaboli liberare.

Ut refert Evangelium (Luc. II), Augustus Caesar illo tempore Romanum regebat imperium, qui suae ditioni omnia regna subjugaverat quae undique oceani limbus cingens circumvallaverat. Hic edidit edictum ut totus mundus subiret census inscriptum; et tale decretum promulgaverat ut omnis homo in patriam remearet unde generis originem duxerat, [Col. 0817C] et patrimonium quodlibet injuste amisisset, gratis recipere debuisset; ibique quisquis judici provinciae suae familiae genealogiam recitaret, et sic eum cautio scriptoris ad censum notaret. Eo tempore quidam de Bethleem, Joseph nomine, fuerat, qui sanctam Domini virginem Mariam, quamvis a pauperibus parentibus, tamen a regali prosapia ortam desponsaverat. Qui ob egestatem de Judea in Galileam commigraverat et in civitate quadam Nazaret ob victus questum commanebat. Universo igitur populo per orbem in terram nativitatis suae pergente, edicto imperatoris urgente, abiit et Joseph profiteri censum cum sponsa sua Maria in Bethleem regis David civitate, eo quod ipse et Virgo descenderint [Col. 0817D] de David familiae generositate. Cumque in tota civitate nullum esset habitaculum a frequenti undique confluentium hospitum conventu vacuum, ipsi cum essent de inopi tunc temporis parentela, cum hospicium deesset, manserunt in platea. Tunc plenitudo temporis advenit quo Deus de coelo in terram prospicere decreverat (Psal. XIII), et illa nocte beata Virgo sine dolore et absque sorde partum fudit qui totum mundum pugillo concludit. Quem pannis involvens pro temporis necessitate in praesepio reclinaverat, quod forte Joseph vel alii convivantes in platea animalibus sepserant suis, nativitatem (fo 12) mox coeli gratulando nova stella prodiderunt et terra ovando, quia statim fontes olei de abditis terrarum eruperunt. Angeli etiam [Col. 0818A] cum immenso lumine hominibus apparuerunt et Regem coeli in terra natum, gaudentem ymnum canendo, nunciaverunt. Haec sunt hujus sacri diei solemnia, et angelis et hominibus celebria.

Nunc, karissimi, summa brevitate vobis volo mysteria harum rerum reserare. Cur Unigenitus Dei tali modo nos voluerit visitare; quod hic praepotens Rex frena sui imperii omni populo imposuerit, significat quod Rex natus universum mundum loris fidei sub jugum Evangelii trahere disposuerat. Quod autem mundus maxima pace claruit, designat quod vera pax Christus apparuit, qui inimicicias inter Deum et homines dissolveret et humanam naturam ad angelicam dignitatem sanguine suo attolleret. Quod vero omnes patriam repetebant, [Col. 0818B] significat quod cuncti per Christum ad patriam paradysi reverti debebant. Ablatum eis patrimonium redditur, quia amissa paradysi possessio fidelibus per Christum restituitur. Singuli per progenies memorantur, et sic ad censum scripto titulantur, quia fideles qui se originem de paradyso duxisse fide et ope fatentur, hii crismatis unctione ad coeleste regnum a Christo firmari merentur.

Legitur quod quidam interempti sunt qui generationis suae scriem ignoraverunt , quia videlicet aeterna morte intereunt qui Ecclesiae generandi morem non credunt. Populus denarium Caesari solvebat in quo ipsius imago et decem nummorum pondus esse debebat, quia omnis qui ad imaginem Creatoris reformari desiderat, oportet ut Decalogum legis implere [Col. 0818C] summopere non differat. Quod Christus nasci voluit in platea, significat quod, propter nos de patria coeli exul factus, venit ad aliena; quamvis omnia essent sua, et ipse venerit in propria, tamen hic mundus, aerumnis plenus, a sua gloria multum erat alienus. In nocte nascitur, quia qui post manifestus veniet, nunc occulte veniens Deus non cognoscitur. Pannis involvitur, et nostrum perizoma, de foliis peccatorum consutum, ejus morte dissolvitur. In praesepi, scilicet in pabulo animalium, reclinatur, quia corpus ejus fidelibus ad pastum vitae datur. Super praesepe asinus et bos stetisse feruntur, quia nimirum gentilis populus qui per asinum, et Judaicus qui per bovem intelligitur, ad commestionem [Col. 0818D] corporis Christi per fidem ducuntur. Stella caeteris clarior fulsit, quia Sanctus sanctorum mundo hodie illuxit. (fo 12 vo) Fons olei in Roma de terra erupit, et in flumen Tyberim larga vena cucurrit, quia fontem misericordiae munda Virgo hodie produxit qui largiter in humanum genus profluxit. Angeli se cum magno fulgore luminis et omniloga voce laudis hominibus demonstrabant, quia eos ad aeternam lucem et perpetuam Conditoris laudem per Regem hodie natum futurum (sic) praesignabant. Haec sunt sacrosancta mysteria quae hodie in Domino jocundando cum angelis sancta veneratur Ecclesia. Quod hodie tres missae celebrantur, significat quod homines per tria tempora, scilicet patriarchae ante legem, prophetae sub lege, [Col. 0819A] fideles sub gratia, per Christi nativitatem salvantur.

Hodie incipit lux diei prolungari, umbra noctis adpreviari, quia profecto splendor aeternae lucis hodie apparens tenebras vitiorum vel peccatorum [Col. 0820A] de humano genere fugavit, et mundum jubare virtutum illuminavit, et eum ad indeficientem lucem vocavit.



Hic fac finem si velis. Si autem tempus permittit, adde haec
[Col. 0819]

[Col. 0819A] Haec singularis nativitatis festivitas, karissimi, in primo homine praecessit, qui de munda humo singulariter formatus processit. Qui mox etiam hanc nativitatem praedixit: Relinquet, inquit, homo patrem et matrem et adhaerebit uxori suae (Gen. II). Videlicet Christus Patrem reliquit in coelo et matrem Synagogam in terra, et adhaesit uxori suae, scilicet Ecclesiae. Haec quoque a patriarchis praefigurabatur, dum Ysaac ab angelo praenunciabatur et a sterili atque vetula nascebatur. Ysaac est Christus, qui dicitur gaudium, qui est plenum gaudium fidelium. Hanc omnes prophetae multis modis praedixerunt. Hanc etiam ipsae bestiae futuram figuris expresserunt. Unicornis dicitur bestia uno tantum [Col. 0819B] cornu ferocissima; ad quam capiendam virgo puella in campum ponitur, ad quam veniens, et se in gremio ejus reclinans, capitur. Per bestiam hanc Christus exprimitur, per cornu ejus insuperabilis fortitudo exprimitur. Qui in uterum Virginis se reclinans captus est a venatoribus, id est in humana forma inventus est a suis amatoribus. Legitur, karissimi, quia Dei Filius voluit ad nos in carcerem de coelis descendere et de captivitate tyranni redimere. Servicium domini nequissimi, qui sibi servientibus non nisi aeterna supplicia dat, summa vi declinate; et Domini optimi, qui sibi servientibus sempiterna gaudia praestat, toto corde vos mancipate.

Deus Pater non habuit nisi unum Filium; et quia noluit eum habere haeredem solum, misit eum pro transfugo servo in exilium, ut ei reverso (fo 14) cum Filio daret regni palatium. Ad hunc omnes toto annisu effugite, huic omnibus viribus servite, ut ista festa temporalia quandoque cum angelis celebretis in secula. Amen.


De sancta Anastasia et Eugenia.

Auget nobis hujus sancti diei gaudia votiva beata martyr Anastasia. Quae Romanorum nobilissima fuit; sed cunctas divitias pro Christi amore deseruit, [Col. 0819C] Christianis in custodia tentis adhaesit, quaeque [Col. 0820A] necessaria ministrans dedit. Deinde a paganis tenta multisque tormentis affecta, ad ultimum flammis pro Christo est injecta.

Huic hodie additur socia sancta virgo et martyr Eugenia. Cujus pater Philippus a Roma missus patricius in Alexandriam, totam rexit Aegyptum sibi subditam. Filia vero clam palatium ejus reliquit cum duobus sibi familiaribus Proto et Jacincto, monasterium virorum sub virili habitu intravit; in quo postmodum abbas facta, per multa fulsit miracula. Quae cum a nullo mulier agnosceretur, a quadam matrona ad stupri nefas interpellatur. Cum ipsa refutaret rogantem, accusata est ad judicem, scilicet ipsius patrem. Qui cum omnes Christianos [Col. 0820B] cum ipsa conjecisset in vincula, Eugenia ob stuprum ducitur ad tormenta. Quae post multa verba cum patre habita ad Christi gloriam, scidit vestem qua erat induta, et apparuit principis filia. Qui mox cum omnibus suis conversus, et post episcopus factus, non multo post super altare, in ipsa missarum celebratione pro Christo est decollatus: accusatricem vero cum omnibus suis devoravit ignis coelestis. Post haec mater ejus Claudia venit Romam cum filia sua Eugenia, et Avito et Sergio duobus filiis, Proto et Jacincto duobus eunuchis. Avitus et Sergius proconsules sunt effecti, et multi per eos conversi. Multae vero matronae per Claudiam, multae vero virgines per Eugeniam conversae sunt. Porro cum per Protum et Jacinctum multi militum convertuntur, ob Christi nomen occiduntur. Eugenia vero, post multa certamina et diversa supplicia, hodie Christi victima sanguinis effusione est immolata. Et quia Christus voluit ad terras descendere, dedit hominibus, sed etiam teneris puellis, potestatem coelum ascendere

His et omnibus sanctis vos commendate, ut per illorum merita post hanc miseram vitam exultetis in aeterna sollemnitate.



Quae secuntur in summis tantum festivitatibus debes dicere.
[Col. 0819]

[Col. 0819C] Karissimi, orationes vestras cottidie mane et sero, et etiam omni tempore potestis, ad Deum (fo 14 vo) facere debetis, per quas cuncta vitae necessaria [Col. 0819D] et futura gaudia impetretis. Dei sapientia ad homines in carne venit et brevem orationem nos docuit in qua nos omnia praesentia et futura petere [Col. 0820C] voluit. Haec oratio comparatur flumini in quo agnus possit ambulare et elefas natare. Haec talis est ut eam quilibet simplex discere et intelligere valeat et [Col. 0820D] cujusque sapientis ingenium superemineat. Hanc quamvis omnes bene sciatis, nunc eam post me dicere debetis.



Pater noster et post haec dic eis singula verba usque in finem; postea infer:
[Col. 0819]

[Col. 0819D] Karissimi, hanc orationem ipse Deus composuit, et per hanc, quasi per scalam, ad coeli gaudia scandere docuit. Hujus scalae latera sunt contemplativa et activa vita, in qua VII gradus peticionum inseruit summa sapientia. In primo gradu statis et ad Dominum clamatis

[Col. 0820D] Pater noster (Matth. VI). Attendite, fratres, quid dicatis. Deum Patrem vocatis. Deus noluit Dominus, sed Pater appellari a vobis, ut vos fratres esse in eo cogitetis et invicem ut fratres diligatis, et pro hac dilectione haeredes regni ejus fiatis. Si Leus Pater vester est, tunc estis fratres Jesu Christi qui [Col. 0821A] est Filius Dei. Et si opera quae Patri vestro placent ut filii faciatis, haereditatem absque dubio cum Jesu a Deo percipietis. Deinde dicitis: qui es in coelis. Quamvis Deus ubique sit, tamen in sanctis, qui coeli appellantur, familiarius habitet [habitat], quia eos gratia sua largius illustrat. Per haec verba admonendi rogare ut ipsi coeli fiatis in quibus Deus velit habitare. Postea dicitis:

Sanctificetur nomen tuum. Dei nomen sanctum semper fuit. Illud nomen quod vester Pater dicitur, petitis tali modo in vobis sanctificari ut per bona opera digni sitis ejus filii vocari. A Christo etiam Christiani dicti estis, et ut in Christo unum corpus efficiamini supplicatis, ut sanctificationem cum eo in regno Patris percipiatis.

[Col. 0821B] Unde in secundo gradu positi dicitis: Adveniat regnum tuum. Hoc est ut Deo in vobis regnare per gratiam placeat, et vos regno suo dignos faciat. Deinde tercio gradui gressum imprimitis et dicitis.

Fiat voluntas tua sicut in coelo et in terra. Hoc est sicut ei complacet in coelo in angelis qui nunquam peccaverunt, ita in terra ei quoque placeat, et nos aequales angelis, ut promisit, faciat. Per coelum etiam justi, per terram peccatores intelleguntur. Rogatis quidem Deum ut sicut ejus voluntas est in justis bona, ita vos a malo ad justitiam convertens, in vobis quoque fiat beneplacita. Haec tria pertinent ad Deum; (fo 16) quatuor sequentia ad mundum. In tribus petitis coelestia, [Col. 0821C] in quatuor temporalia. Quartum ergo gradum scanditis et clamatis: Panem nostrum cottidianum da nobis hodie. Panis cottidianus est victus humanus. Rogatis Deum ut temporalem substantiam, sine qua non potest humana fragilitas subsistere, cottidie possitis ab eo sine peccato percipere. Panis etiam corpus Christi intellegitur, et oratis hoc ut corpore ejus jugiter digni sitis; et, si non vestro ore, tamen per ora sacerdotum cottidie illud digne accipiatis. Per panem quoque doctrina spiritualis accipitur, sine qua non plus potest anima vivere quam corpus absque carnali refectione. Petitis quidem Deum ut hanc vobis cottidie impendat, ne humana fragilitas, ad patriam tendens, in via fame verbi divini deficiat.

[Col. 0821D] Quintum gradum comprehendentes dicitis: Dimitte nobis debita nostra, sicut et nos dimittimus debitoribus nostris. Si in vobis peccantibus dimittitis, dimittet vobis Deus quae in eum peccatis. Si vos non remittitis, nec Deus remittet vobis; et his verbis vobis maledicitis, quia Deum ut non dimittat vobis rogatis. Si autem illud reticetis, orationem Dominicam non dicitis, et ideo non exaudiet vos Deus.

Sexto gradu innixi vociferamini: Ne nos inducas in temptationem. Deus neminem temptat, cum ipse omnium corda inspiciat. Unusquisque a diabolo temptatur; sed tamen nullus, nisi a Deo permittatur. Et bonum est homini ut temptetur si non per [Col. 0822A] consensum peccati superetur. Cum enim concupiscentiam vincit, coronam vitae accipiat (sic). Rogatis itaque Deum ut nunquam sinat vos in tantum a diabolo temptari ut per consensum et delectationem peccati possitis superari; et si consenseritis, cito resipiscatis.

In VII gradu clamatis: Libera nos a malo. Id est ab inferno et ab omnibus rebus quae nos ducunt ad voraginem interitus.

Karissimi, hac oratione mundus Deo conciliatur. Corpus nostrum animae confoederatur. Sunt enim in ea VII petitiones quae dividuntur in tres et quatuor partes. Per tria Pater, et Filius, et Spiritus sanctus intellegitur; per quatuor vero mundus, qui ex quatuor elementis constat, scilicet ex terra, ex [Col. 0822B] aqua, ex aere, ex igne, accipitur. Tria quoque pertinent ad animam, quatuor ad corpus. Anima est irascibilis, quia indignatur malis; est concupiscibilis, quia delectatur bonis; est rationalis, quia discernit bona a malis. Corpus autem constat ex supradictis quatuor elementis. Homo ergo, qui minor mundus dicitur, per hanc orationem Deo conjungitur.

Notare, karissimi, debetis quod hanc (fo 16 vo) orationem a summo coelorum, id est a Deo Patre incipientes, Deum Patrem nostrum dicitis, et usque ad inferni novissima descenditis, dum hanc per libera nos a malo clauditis. Quia Filius Dei a summo coelo, id est a Patre ad ima propter nos descendit, orationem nos a Patre inchoare docuit. Quia vero [Col. 0822C] nos de profundo peccatorum dimersi jacuimus, per hanc scalam tali ordine ad coelum scandere debemus.

Pater noster, libera nos a malo, id est de hoc in quo jacemus in inferni profundo. Ne nos inducas in temptationem, id est ne permittas nos tale crimen committere per quod jure debeamus in infernum incidere. Dimitte nobis d. n., s. et n. d. d. n., id est illa nobis relaxa per quae itur ad tormenta. Panem n. c. d. n. h., id est doctrina tua nos parce qua bona facere et mala sciamus et possimus devitare. Haec quatuor pertinent ad activam vitam; tria quae secuntur, ad contemplativam. Activa vita est quod dilectionem ad proximos vestros habetis, et Christo [Col. 0822D] in pauperibus vel miseris per eleemosinas servitis. De hac ad contemplativam transire debetis. Contemplativa vita est pro dilectione Dei terrena calcare, assidue orare, saepe divino servitio interesse, omnia quae de Deo sunt libenter audire.

In hac positi debetis cum Paulo tercium coelum petere (II Cor. XII). Per primum coelum Spiritus sanctus, per secundum Filius, per tercium Pater intellegitur. Haec in his tribus versiculis accipiuntur. Fiat voluntas t. s. in et in (sic cod.). Hoc est, da nobis in Spiritu sancto tuam voluntatem facere, quatenus nos velis angelis in coelis coaequare. Adveniat r. t. Hoc est, quae docuit Filius tuus, fac nos implere, ut simus digni in regno Filii gaudere. Inde ad fastigium summi coeli pervenientes, magna voce [Col. 0823A] clamamus. Pater n. q. in, s. n. t. Id est qui nos per Filium tuum in Spiritu sancto fecisti coelos, fac nos fide et operatione tuos filios, ut per Filium tuum tu velis in nobis habitare et nobis liceat in te regnare.

Hanc scalam, karissimi, propheta in Spiritu sancto praevidit, dum per hanc Christum ad terras descendere et nos ad coelum per eandem ascendere praedixit. Requiescet, inquit, super eum spiritus sapientiae et intellectus, spiritus consilii et fortitudinis, spiritus scientiae et pietatis, et spiritus timoris Domini. Ecce propheta a sapientia coepit, quia Christum a summo coelo ad nos descensurum vidit; in timore finivit, quia nos per timorem de inferno ad coelum ascensurum [leg. ascensuros] praevidit. In [Col. 0823B] gradu igitur timoris stamus, cum per timorem gehennae peccata declinamus; in gradu pietatis gressum sistimus, dum bona facere asuescimus; in gradu scientiae pedem ponimus, dum Deo sua et (fo 18) hominibus sua persolvimus; in gradu fortitudinis vestigia solidamus, cum nec per blanda nec per aspera a vero deviamus; in gradu consilii gressum dirigimus, si bonum quod ipsi facere non formidamus, aliis etiam consiliari satagimus; gradum intellectus apprehendimus, si mente coelestia et spiritualia inquirimus; demum sapientiae gradum conscendimus, si terrena respuentes, sola coelestia et quae Dei sunt sapimus. Hujus scalae latera sunt duo caritatis praecepta. Nullus potest ad coelum pervenire nisi per hanc scalam velit conscendere.

[Col. 0823C] Modo, karissimi, orationem vestram dixistis: nunc etiam fidem, vestram post me dicere debetis. Sicut enim piscis sine aqua non potest vivere, ita nullus poterit salvari sine fide.


Fides catholica.

Credo in Deum Patrem omnipotentem, creatorem coeli et terrae et totius creaturae. Et credo in suum unigenitum Filium, Dominum nostrum, Jesum Christum. Et credo in Spiritum sanctum. Credo quod istae tres personae, Pater et Filius, et Spiritus sanctus; una vera deitas est, quae semper fuit sine initio et semper erit sine fine. Credo quod idem Dei Filius conceptus est de Spiritu sancto et natus est de sancta Maria perpetua virgine. Credo quod propter [Col. 0823D] nostram necessitatem captus est, ligatus est, flagellatus est, crucifixus est, et quia mortuus est in humanitate, non in deitate. Credo quod sepultus est. Credo quod ad infernum ivit et eos inde sumpsit qui suam voluntatem fecerant. Credo quod tertia die resurrexit, et post resurrectionem suam comedit et bibit cum suis discipulis ad probandam suam veram resurrectionem; et postea quadragesimo die sursum ad coelos ivit, suis discipulis inspicientibus, et ibi sedet ad dexteram Dei Patris omnipotentis, et coaeternus et compotentialis. Credo quod adhuc inde venturus est judicare vivos et mortuos, unumquemque secundum opera sua et secundum ipsius misericordiam. Credo sanctam Ecclesiam katholicam et apostolicam. Credo communionem [Col. 0824A] sanctorum. Credo remissionem omnium peccatorum de quibus poenitentiam egi et confessionem feci et ultra non iteravi. Credo quod cum isto eodem corpore in quo hodie hic appareo mori debeo, resurgere debeo, Deo rationem reddere debeo de omnibus quaecumque feci, sive bona, sive mala, et ibi retributionem accipio, secundum hoc quod in ultimis inventus fuero. Credo aeternam vitam. Amen.

Karissimi, per hanc fidem oportet nos omnes salvari, hanc debetis omnes scire, saepe dicere, infantes quos de baptismo levastis docere. Haec est vestrum bellicum signum. (fo 18 vo) Cum diabolo et viciis geritis bellum. Cum hoc audierint signum, mox pavescunt et perterriti a vobis fugiunt. Cum [Col. 0824B] ad supremum scalae ascenderitis de qua prius audistis, et istud signum a vobis clamantibus in coelo cognitum fuerit, mox ingressus coeli ad socios vestros angelos et sanctos patebit.

Fratres, credo vos frequenter confessionem facere sacerdotibus vestris. Sic et facere debetis; sed quia multa sunt quae forsitan vobis in memoriam non veniunt, debetis nunc post me confessionem vestram dicere, ut de his possitis absolutionem accipere. Modo dicite sic:


Confessio.

Abrenuntio diabolo, et omnibus pompis ejus, et omnibus operibus ejus, et confiteor Deo omnipotenti, et sanctae Mariae, et sancto Michaheli, et omnibus [Col. 0824C] angelis ejus, et sancto Johanni Baptistae, et omnibus prophetis Dei, et sancto Petro, et omnibus apostolis Dei, et sancto Stephano et omnibus martiribus Dei, et sancto Martino, et omnibus sacerdotibus Dei, et Benedicto et omnibus confessoribus Dei, et sanctae Margaretae et omnibus virginibus Dei, et sanctis istis et omnibus sanctis, et tibi sacerdoti, et omnibus conchristianis meis qui me hodie vident vel audiunt, omnia peccata mea quae umquam commisi ab illa hora cum primum peccare potui usque in hanc horam, qualicumque modo fecerim, scienter aut nescienter, sponte vel coacte, dormiendo vel vigilando, mecum vel cum alio aliquo, quae nunc possum recordari aut non rememoravi. Confiteor Deo quod promissionem quae in baptismate pro me facta est, [Col. 0824D] nunquam ita complevi sicut jure debui et bene potui. Statim ut ad illam aetatem perveni qua peccare potui, averti me a Deo et a mandatis ejus, et abnegavi Deum per mala opera, et rursum sponte mancipavi me in potestatem diaboli, quem prius abnegavi per omnem spurciciam, et hactenus servivi ei toto studio. Sanctas domos Dei non tam sedulo quaesivi quam debui; quando autem quaesivi, non fui ibi cum tali disciplina, tali intentione quali jure debui. Quicquid ibi de Deo audivi, aut irrisi, aut non credidi, aut facere contempsi. Dominicos dies et alios festivos dies non ita vacavi neque honoravi sicut jure debui. Corpus Domini non tam frequenter accepi sicut debui; quando autem accepi, non tam digne observavi sicut jure debui. Decimam vitae [Col. 0825A] (?) meae et harum rerumquae (sic) mihi Deus dedit non ita persolvi sicut jure debui. Patrem et matrem et dominum meum nunquam ita amavi, neque ita honoravi, nec eis (fo 20) ita subditus fui sicut jure debui. Omnes Christianos meos non ita amavi, nec eis subditus nec fidus extiti sicut jure debui. Episcopo meo, sacerdoti meo et aliis Dei doctoribus non fui ita obediens ubi me docuerunt, sicut jure debui. Sanctis noctibus et noctibus jejuniorum et alio illicito tempore non ita observavi me cum conjuge mea sicut jure debui. Omnia vota quaecumque vovi Deo irrita feci. Omne quod bonum fuit odio habui et eos qui bonum fecerunt aut inde locuti sunt odio habui. Omne quod malum fuit et feci et dilexi, et omnibus malum facientibus consensi et [Col. 0825B] eos dilexi. Peccavi in homicidiis perpetratis et consiliatis. Multum deliqui in fornicationibus, in adulteriis, in incestibus, in bestiali fornicatione, in omni pollutione et omni immundicia qua se homo coinquinare potest, coinquinavi corpus meum et miseram animam meam mecum et cum omnibus qui mihi consentire voluerunt. Peccavi in perjuriis, in furtis, rapinis, falsis testimoniis, detractionibus, conviciis, commessationibus, ebrietatibus, maleficiis, fraudibus et omnibus peccatis quibus homo peccare potest. Peccavi ultra omnes homines verbis, factis, cogitatione, voluntate. Hoc confiteor Deo et istis et omnibus sanctis, et precor Dei clementiam ut mihi praestet tempus et inducias ut ita possim emendare [Col. 0826A] quo ejus gratiam valeam invenire. Et precor sanctam Mariam et omnes sanctos Dei ut dignentur pro me intercedere et adjuvare apud misericordiam Dei, ut de omnibus peccatis meis mihi det indulgentiam, et amodo a peccatis custodiat, et post hanc vitam in consortium illorum perducat. Et volo Deo promittere quod peccata amodo volo devitare in quantum possum prae fragilitate mea, et in quantum me dignatur roborare sua misericordia. Et volo hodie dimittere omnibus qui in me peccaverunt ut etiam ipse mihi dimittat innumerabilia peccata mea.

Karissimi, secundum hanc confessionem quam fecistis et secundum hanc sponsionem quam Deo sponpondistis (sic), volo ego verba dicere, Deum [Col. 0826B] autem rogo opera facere.

Indulgentiam et absolutionem de omnibus peccatis vestris per intercessionem omnium sanctorum tuorum (sic) tribuat vobis Pater, et Filius, et Spiritus sanctus, et custodiat vos amodo et a peccatis et ab omnibus malis, et post hanc vitam perducat vos in consortium omnium sanctorum suorum. Amen.

Fratres, ista confessio tantum valet de his peccatis quae sacertodibus confessi estis vel quae ignorantes gessistis. Caeterum qui gravia crimina commiserunt et poenitentiam inde non egerunt, (fo 20 vo) ut sunt homicidia et adulteria pro quibus instituta est carrina [(143) 8Kb] , nichil valet ista confessio. Ideo moneo vos ut peccata quae publice fecistis, publice inde poenitentiam [Col. 0827A] suscipiatis; quae autem occulte commisistis, occulte presbyteris vestris confessionem inde ante faciatis quam ad corpus Domini accedatis, quia qui indigne accipit, cum Juda mortis Domini reus erit. Et si vobis hujuscemodi corpus damus, ita facimus quasi quis furenti gladium praebeat ut cor suum cum illo transfigat.

Quia Deus, karissimi, voluit vos hodie in suo servitio hic congregare, non debetis hic otiosi stare, sed pro vobismetipsis et pro tota Ecclesia sancta Dei orare, ut Deus omnipotens dignetur eam pacificare, adunare, regere, ab omni malo custodire. Et cum sponsus ejus Christus, qui eam cruore suo desponsavit, cum omni coelesti exercitu advenerit ut sponsam suam Ecclesiam de hac Babylonica [Col. 0827B] peregrinatione perducat in Patris sui civitatem, ut omnes cum ea comitemini in coelestem Hierusalem. Amen.

Deinde debetis pro domino apostolico preces effundere, qui caput est Ecclesiae et a quo cuncta Ecclesiae judicia debent procedere, ut Deus omnipotens eum talem faciat qui Ecclesiae doctrina, moribus et vita digne praeesse valeat et ipse cum ea in ultimis ad perennia gaudia perveniat. Amen.

Exinde debetis Deo supplicare pro episcopo nostro, et pro omnibus presbyteris, et pro omnibus qui constituti sunt in sacris ordinibus, qui debent esse speculum Ecclesiae, ut Deus omnipotens Spiritum suum in eos mittat; cui hoc eis inspirare placeat ut quae populo verbis praedicant, ipsi operibus impleant, [Col. 0827C] et cum eo in novissimo die vitam aeternam percipiant. Amen.

Post haec oportet vos pro rege nostro rogare, quem Deus voluit suum equivocum in terris habere, ut Deus clemens ei suum auxilium impendat, quo Ecclesiam ita regat atque defendat, ut post istud temporale regnum a Rege coelorum perennem regni coronam percipiat. Amen.

Deinde convenit vos postulare pro omnibus ducibus [Col. 0828A] et comitibus et omnibus judicibus Ecclesiae, ut, quia scriptum est judicium sine misericordia ei qui non fecit misericordiam, Deus omnipotens eis illam mentem tribuat, qui populum sibi subjectum misericorditer tractare conentur, quatenus a misericorde judice Deo misericordiam consequantur. Amen.

Exinde condecet vos clementiam Dei implorare pro omnibus qui saeculo renuntiaverunt, pro monachis, pro monialibus, pro inclusis, pro solitariis et pro omnibus qui aliquod votum Deo fecerunt, ut pius Deus eis conferat ita propositum suum implere quatenus post hanc (fo 22) vitam mereantur promissum praemium obtinere. Amen.

Postea debetis pro iter agentibus Deum exorare, aut qui Hierosolimam aut Romam petierunt, vel [Col. 0828B] Sanctum Jacobum, aut alia sancta loca visitaverunt, ut Deus vota illorum suscipiat et eos incolumes amicis suis cum pace restituat. Amen.

Dehinc oportet vos misericordiam Dei flagitare pro his qui navigant pro Ecclesiae necessitate, ut Deus eos ab omni tempestate protegat et prosperum iter eorum faciat et salvos eos cognatis et amicis reddat. Amen.

Deinde debetis pro infirmis cogitare qui non valent hodie ecclesias visitare, ut sanitati et incolomitati restituantur, et in hac vita emendatis delictis, in aeterna post recipiant [recipiantur]. Amen.

Exinde moneo vos Deum poscere pro his qui sunt in peregrinatione, pro captivis, pro vinculatis, pro [Col. 0828C] incarceratis, vel in aliqua angustias constitutis, ut misericors Deus unicuique secundum suam necessitatem subveniat et secundum suam misericordiam de malis eripiat et eis omnia quae sunt bona tribuat. Amen.

Deinde debetis pro omni populo Christiano precibus insistere, quatenus eos Deus ab omnibus malis et ab omnibus hostibus animae et corporis custodiat et ad perpetuam pacem perducat. Amen.

[Col. 0829A] Nunc, karissimi, oportet vos orare pro his qui maxime vestra indigent oratione, pro his scilicet qui mortui sunt, qui nec vel bonum vel malum facere possunt; quia sicut aqua super illum si effundetur qui in igne ureretur, ita gaudent illi cum orationes aut elemosinas post eos mittitis, et in primis unusquisque vestrum pro patre, pro matre, pro conjuge sua, pro filiis, pro fratribus, pro sororibus, pro cognatis et amicis suis, deinde pro omnibus qui vobis haereditates suas reliquerunt, aut qui vobis aliquod bonum impenderunt, aut se in orationes vestras commendaverunt, et pro omnibus quorum corpora hic requiescunt et omnibus fidelibus defunctis, ut Deus omnipotens, qui voluit Filium suum pro eis mori, dignetur eas hodie per [Col. 0829B] vestras orationes ab omni poena et dolore absolvere et in aeterna paradysi amoenitate collocare. Amen.

[Col. 0830A] Fratres, quia Scriptura dicit: Qui pro alio rogat seipsum liberat, rogo vos ut velitis etiam erare pro me misero qui prae omnibus hominibus vestris precibus praecipue indigeo, ut clemens dignetur hodie sacrificium Ecclesiae de manibus meis suscipere et me ipsum sibi sacrificium efficere, et omnia peccata mea in hac vita possim emendare et post mortem vobiscum in superna gloria exultare. Amen.

Nunc, karissimi, corda vestra et manus ad Deum levate, ut pro his omnibus dignetur vos clementer exaudire, ut (fo 22 vo) hanc festivitatem quam nunc agitis post cum angelis sine fine in illa gloria celebretis quam nec oculus vidit, nec auris audivit, nec in cor hominis ascendit, quam praeparavit Deus diligentibus se (I Cor. II). Eia nunc preces vestras alta [Col. 0830B] voce ferte ad coelum, et cantate in laude Dei: Kyrieleyson.



Si nimius algor hiemis, aut magnus calor aestatis impedit, vel aliquod impedimentum obvenerit, tunc jam dicta omitte, et finito sermone hanc fidem eis praedicas: Credo in Deum patrem, et caetera ut in Psalterio continentur. Mox subsequere hanc confessionem
[Col. 0829]

[Col. 0829B] Quia hoc ita credo, ideo confiteor omnipotenti et omnibus sanctis Dei quia peccavi nimis omnibus modis, verbis, factis, cogitatione, voluntate, et omni iniquitate, ideo precor omnes sanctos ut dignentur [Col. 0830B] me juvare, ut haec omnia in ista vita possim emendare et post hanc vitam cum eis in aeterna vita regnare. Amen. Indulgentiam. Ut supra.



Ad omnes sermones debes primum versum Latina lingua ponunciare, dein patria lingua explanare. Si ecclesia est in honore sancti Stephani, poteris de eo sermocinari.
[Col. 0829]

[Col. 0829B] Justus de angustia liberatus est et tradetur impius pro eo (Prov. XI). Beatus Stephanus, karissimi, cujus hodie festa celebramus, de angustia hujus miserae vitae liberatus est; et Paulus, qui tunc erat impius, [Col. 0829C] pro eo ad angustias tolerandas est traditus. Christus namque bonus pastor, qui de coelis venit ad terras perditam ovem quaerere et inventam propriis humeris ad gregem coelestis curiae revehere (Luc. XV), per ovem lupum cepit, et eum non solum ovem, sed etiam ovibus pastorem praefecit. Stephanus enim ut ovis erat mansuetus, Paulus saevicia ut lupus inquietus. Sed cum ovis occubuit, pastor pro ea lupum restituit. Paulus quippe pro grege Christi post sanguinem suum fundebat qui prius in nece Stephani consentiebat; et quem olim cum impiis repudiat, cum hoc nunc in gloria sanctorum tripudiat. O quam dulce, karissimi, consortium sanctorum, quam delectabile contubernium beatorum! ubi [Col. 0829D] nullus de sibi illata injuria quaerat ultionem, nullus qui intulit injuriam de consorte timet improperii confusionem. Nunc enim Paulus de lapidatione Stephani non verecundatur, sed Stephanus de Pauli salvatione et consortio gratulatur. Ad hanc gloriam impulit Paulus Stephanum lapidando, ad hanc traxit Stephanus Paulum orando. Fertur de eis quod ambo fuerunt collegae Hierosolimis sub magisterio Gamalielis, (fo 24) Stephanus indigena, Paulus advena, ambo nobilitate et sapientia eximie pollentes, sed moribus multum inter se differentes. Stephanus mansueti animi et patientis, Paulus ferocis atque ferventis, Stephanus lenis et blandus in verbis, Paulus nimius et vehemens in eloquiis acerbis. Stephanus legem et prophetas spiritualiter dixisse sentiebat, [Col. 0830B] Paulus cuncta carnaliter sapiebat. Unde saepius de Scripturis questiones movebant, quas Stephanus nobiliter solvebat, sed Paulus pertinaciter resistebat. Praeterea Stephani decor magnifice praedicatur, [Col. 0830C] cum pulchritudo ejus angelis comparatur.

Eo tempore Tyberius reipublicae praeerat; qui diutino languore laborans a medicis curari non poterat. Cui cum esset relatum in Judaea fore [pro esse] Jesum nominatum medicum, qui non herbarum confectione nec ferri incisione, sed omnes aegritudines blande depelleret sola verbi jussione, quendam sibi prae caeteris in amicitia constrictum in Judaeam destinavit, praefatum medicum ad se curandum adduci imperavit. Qui magno sumptu navigio in Judaeam proficiscitur: sed a Pilato, qui tunc Hierosolimis praesidatum a Romanis tenuit. maximo cultu suscipitur. Cui mox legationis suae causam patefecit, quia Caesar Christum medicum [Col. 0830D] suae praesentiae exhiberi praecepit. Pilatus hoc auditu expavit, hunc mortuum esse indicavit. Legatus vero, ut eum a Pilato damnatum cognovit, ei reatum majestatis imponit, quod videlicet absque senatus decreto talem virum morti adjudicasset, qui tantum reipublicae prodesse potuisset. Pilatus, objectum crimen a se dimovens, Judaeos culpae involvit; se coactum in hoc eis consensum praebuisse respondit. Interim cum legato a multis multa Christi miracula narrarentur, itemque mortui ad imperium ejus revixisse affirmarentur, dixit non hunc medicum, sed Deum fuisse quem constaret mortuis vitam dedisse. Itaque opponit Judaeis Deum esse occisum ab eis; et si de hac objectione non possent se purgare, et ipsos diversis suppliciis damnare. Judaei, de consciencientia [Col. 0831A] perterriti, inducias postulant, quo objectum crimen propulsare queant. Interea legato de quadam Domini imagine nuntiatur, quod magna sanitatum [add. multitudo vel quid simile] per eam patratur, quam Veronica in panno ob Christi amorem depingere fecerat, postquam eam a fluxu sanguinis tactu fimbrium sanaverat (Luc. VIII). (fo 24 vo) Hanc multo labore vix impetravit, postea Romam imperatori portavit; quam mox ut vidit, languor eum reliquit. Qui protinus suo edicto Romanos appellans, hunc pro Deo coli a cujus etiam imagine sanitatem reciperent aegroti. Sed quia Senatus non consensit, multos ferro et exilio consumpsit. Igitur Judaei, post acceptas inducias, in unum coeunt, modum responsionis talem ineunt, dicentes Deum mori esse [Col. 0831B] impossibile; se vero hominem punisse qui scita legis eorum contumaciter solveret, et eos publice confundendo honorem eorum de plebe tolleret; cumque Stephanus inter eos esset genere clarus, eloquentia gnarus, rogant ut hunc modum responsionis suggerat legato et eos excuset de crimine illato. Stephanus autem dat consilium ut sapientes Judaeos quaquaversum per orbem convocent ad concilium, melius se consulant, sanius consilium capiant; sibi videri vera eis a Romanis imposita, cum Jesum Deum manifesta testentur miracula, praesertim cum omnia per eum patrata a lege et prophetis sint testificata. Haec verba quamvis moleste tulerint, tamen eis Judaeos ex omni clymate mundi convocari placuit. Interea Petrus et apostoli, Stephani [Col. 0831C] responsum audientes, clam accersitum fide imbuerunt, fonte baptismatis regeneraverunt, verbum praedicationis ei injunxerunt. Quem mox Spiritus sanctus replebat et per eum multa signa et prodigia in populo faciebat. Itaque Judaei confluxerunt, ex quibus multi cum Stephano de hac re disputantes conflixerunt; sed omnes potenter de Scripturis convincebat, quia affluentia Spiritus sancti in eo loquens praevalebat. Unde commoti rapientes eum in concilium perduxerunt, legem et Moysen blasphemasse se dixerunt. Cui cum copia fandi a summo pontifice data fuisset, in audientia eorum plane disseruit quae lex et prophetae de Christo scripsissent. Ad ultimum intulit cur legi et Spiritui sancto rebelles hunc Deum dubitarent cujus [Col. 0831D] facta Seripturarum dictis per omnia concordarent. »Hunc, inquit, video ego aperto coelo a dextris Dei stantem et me ad coelestia vocantem.« Prius quidem omnes propositiones disserentis admirabantur et vultum loquentis ut angeli intuebantur; cum [Col. 0832A] vero conclusionem de Christo audiebant, dentibus in eum stridebant et cum clamore impetum in eum fecerunt, vestes suas Paulo servandas reliquerunt et ejectum extra civitatem (fo 26) lapidaverunt. Cumque omnes compages membrorum saxis solvissent et vires standi in eo defecissent, genibus flexis in terram procubuit, preces Domino pro ipsis fudit. et sicut Dominus in cruce pro crucifixoribus, ita Stephanus pro suis lapidatoribus; et sicut Christi oratio valuit, quod pro ejus amore post proprium sanguinem fuderunt qui tunc in effusione sui sanguinis consenserunt, ita oratio valuit Stephani, quod Paulus, qui tunc eum perdere festinabat, postmodum omnes gentes salvare anhelabat. Hic Stephanus signifer martyrum dicitur, quia primus post Dominum, [Col. 0832B] scilicet eodem anno, cum palma victoriae coelum ingreditur. Hujus corpus lapidibus laceratum exposuerunt Judaei bestiis et avibus dilacerandum; sed angelo Dei custodiente permansit intactum. Quod nocte a Gamiliele (sic) sublatum honorifice est tumulatum. Post haec Romani in ultionem Domini Hierosolimam destruxerunt, totam regionem vastaverunt, Judaeos quosdam diversis suppliciis interemerunt, reliquos usquequaque vendiderunt. Cum autem Romani principes colla jugo fidei subdidissent, et omnes gentes Christum Dominum solum jam colere coepissent, Dei nutu per visionem Christianis patuit ubi corpus beati Stephani latuit. Cujus inventionis gaudia Deus magnificavit per septuaginta tria miracula. Hic in Augusto mense passus [Col. 0832C] creditur; sed hodie festivitas ejus celebrius recolitur cum ejus sacrum corpus inventum legitur. Antiquitus enim memoria ejus non nisi semel in anno agebatur, et ideo hac die et passio et inventio ejus colebatur. Moderni autem ei devoti in die passionis ejus inventionem ejus agendam decreverunt, quia generale Ecclesiae institutum mutare nefas putaverunt, et quia totum ad laudem Dei refertur quicquid a fidelibus honori sanctorum quolibet tempore exhibetur; quem jubemus in sanctis suis laudare et in omni tempore benedicendo magnificare. Itaque, karissimi, implorate sanctum Stephanum ut vester interventor sit apud Deum, ut possimus eum in hoc imitari quo valeatis pro inimicis vestris deprocari, [Col. 0832D] ut quia Stephanus dicitur coronatus mercamini cum illo in illa gloria coronari quam nec oculus vidit, nec auris audivit, nec in cor hominis ascendit, quae Deus omnibus diligentibus se praeparavit. Amen.



Si ecclesia est in honore sancti Johannis, ista sit vox de eo praedicantis.
[Col. 0831]

[Col. 0831D] Qui sunt hii qui ut nubes volant et quasi columbae ad fenestras suas (Isa. LXVI). (fo 26 vo) Nubes pluviam portant et aridam terram irrigant. Columbae autem, cum per fenestras prospiciunt, non alias aves ut accipitres lacerare cupiunt. Sancti apostoli, karissimi, nubes fuerunt, qui arida corda habundanti doctrinae pluvia largiter irrigaverunt; ubi gaudebant [Col. 0832D] messem multam succrescere, unde sperabant se fructum centuplum in gaudio metere.

Quasi columbae ad fenestras suorum oculorum mundana prospexerunt, quia mulieres, non ad concupiscendum ut adulteri, sed simplici et casto intuitu aspexerunt, et nichil de terrenis ut avari desideraverunt.

[Col. 0833A] Ex quibus sanctus Johannes evangelista erat. Nubes affluentissima, qui sua doctrina melliflua ubique perfudit orbis climata quadrifida. Etiam felle carens invidiae, ut simplex columba; unde a Domino in templo suo, id est in Ecclesia, locatus est ut firma columba. Praecipue castitatis mundicia radiabat vita. Doctrina, miraculis cunctas Ecclesias illustrabat. Unde quamvis de omnibus apostolis generaliter, de eo pronuntiat Scriptura specialiter: Vox tonitrui tui, Deus, in rota. Illuxerunt coruscationes tuae in terra tota (Psal. LXXVI). Per tonitruum altisona Evangelii praedicatio notatur. Per rotam hic mundus figuratur qui celeri circuitione ut rota jugiter volutatur. In hac rota vox tonitrui Dei personat, dum grandisonus Johannis Evangelii clangor [Col. 0833B] mundo intonat. Coruscationes quoque Dei orbi terrae illuxerunt; dum per Johannem miracula Christi mundo innotuerunt.

Legitur quod in paradyso fons oriatur qui in quatuor capita dividatur (Gen. II). Per paradysum, qui hortus deliciarum dicitur, Ecclesia accipitur, in qua sunt Scripturarum deliciae et quae est vocata ad domum Dei ubi sunt gloria et divitiae. In tali paradyso fons oritur, dum Christus, fons omnium bonorum, de casta Virgine nascitur. Quatuor flumina quae inde oriuntur quatuor evangelistae intelliguntur, quia largifluo dogmate perfuderunt totum hortum Ecclesiae. Hii quatuor fluvii spirituales dant Ecclesiae sapores tales: Unus quidem lacus nutrimentum, alter autem praebet olei fomentum, tercius vini saporem; quartus [Col. 0833C] exhibet mellis dulcorem. Lacte infantes nutriuntur. De Matthaei Evangelio lac Ecclesiae manat, dum Christum pro bonis parvulum factum et lacte (fo 28) nutritum clamat. Oleo infirmi curantur. De luce Evangelio oleum Ecclesiae funditur, dum Christi cruore nostrae infirmitates curatae ab eo referuntur. Vinum bibentes laetificantur. Marci Evangelium Ecclesiam vino potat, dum Christi resurrectione apostolos laetificatos memorat. De Johannis Evangelio mel distillat, dum divinitatem, quae est dulcedo angelorum, dulciter Ecclesiae infinirat [leg. insinuat]. Quod quia propheta in eis significari praevidit, eos in quatuor animalium figuris describit. Per formam hominis Mathaeus figuratur, per quem humanitas Christi stilo exaratur. Per vituli speciem Lucas notatur, per [Col. 0833D] quem Christus vitulus saginatus pro nobis mactatus praedicatur. Per leonis figuram Marcus monstratur, a quo Christus a mortuis ut leo resuscitatus memoratur. Per aquilae similitudinem Johannes declaratur, a quo Christus in gloriam Patris convolasse manifestatur.

Hoc etiam quatuor mundi plagae de eis intimant, dum considerantibus haec figuraliter insinuant. Per aquilonem, ubi sol sub terra latet, Mathaeus exprimitur, a quo divinitas Christi sub carne latuisse describitur. Per occidentem, ubi sol occumbit, Lucas exprimitur, a quo sol Christus occubuisse moriendo dicitur. Per orientem vero sol cottidie surgit; per hunc Marcus intelligitur, a quo Christus sol justitiae [Col. 0834A] a mortuis resurrexisse traditur. Per meridiem, ubi sol in centro coeli fervet, Johannes innuitur, a quo sol aeternus in majestate divinitatis clarescere exponitur.

Hii sunt quatuor anuli aurei quibus portabatur archa testamenti. Archa est sancta Ecclesia, anuli quatuor Evangelia quibus portatur ad aeterna tabernacula. Hii sunt Aminadab quadrigae quibus archa Dei de alienigenis revecta est ad domum patriae (I Reg. VII; Cant. VI). Archa Dei capta est ab Allophilis; sed reducta est Hierosolimam in sacerdotis Aminadab quadrigis. Archa Dei est Ecclesia, quae capta est ab Allophilis, dum subdita fuit idolis. Quam verus sacerdos Jesus de hostibus ad Hierosolimam in quadrigis revexit, dum eam doctrina [Col. 0834B] quatuor evangelistarum ad coelestem patriam subvexit. Ex quibus hic Johannes praecipuus fuit qui totum mundum sua praedicatione perfudit.

De hoc legitur Johanne quod fuerit filius domin. materterae. Qui nuptias celebrans Christum cum matre sua invitavit; sed deficiente vino, Christus, aquam in vinum commutans, convivas laetificavit (Joan. II). Hoc viso Johannes sponsam suam deseruit, Virginis filio ipse virgo adhaesit. Et quia (fo 28 vo) carnis copulam ejus amore despexit, Christus eum prae omnibus apostolis dilexit. Cum enim Regina austri corpus et sanguinem suum discipulis suis tradidit, Johannes supra pectus Jesu recubuit (Joan. XXI), et de hoc fonte sapientiae tunc potavit, quod postmodum mundo eructavit, archanum, verbi [Col. 0834C] scilicet in Patre reconditi, quia in pectore Jesu sunt omnes thesauri sapientiae et scientiae absconditi (Col. II). Denique in ara crucis cum se Christus hostiam Deo Patri pro mundo immolaret, et de principe mortis triumpharet, cernens comminus matrem suam cum Johanne cruci astare, optimum duxit Virginem virgini commendare (Joan. XIX). Postquam vero Christus, carcerem hujus mundi deserens, coeleste palatium revisit et spiritum sanctum de paterna sede discipulis misit, Johannes cum Petro, Spiritu sancto plenus, templum Domini intravit et claudum in nomine Jesu Christi sanavit, ac multos Judaeos proinde per verba eorum ad fidem conversos baptizavit (Act. III). Cumque summi pontifices [Col. 0834D] eum et alios apostolos ob hoc plurimis flagris affecissent, gaudebant quod talia pro nomine Domini pertulissent (Act. V).

Cum vero post lapidationem Stephani Samaria recepisset verbum Domini per praedicationem Philippi. Stephani condiaconi, miserunt apostoli Petrum et Johannem ut baptizatos confirmarent, sicut adhuc episcopi in Ecclesia facere solent (Act. VIII). Postquam fideles per impositionem manuum eorum Spiritum sanctum acceperunt, Symonem Magum, qui hanc gratiam emere voluit, cum omnibus suis sequacibus damnaverunt (ibid.). His transactis migravit Johannes in Asiam et verbo atque exemplo, signis et prodigiis, totam traxit ad Domini gratiam. Eo tempore tenuit Domicianus monarchiam, qui [Col. 0835A] Apostolum comprehendi et duci jussit Romam, ubi praesente senatu eum in dolium ferventis olei misit. Sed Dei gratia protegente illaesus exiit. Deinde in Pathmos insulam eum exilio relegavit, ubi eum Dominus per angelum suum crebro visitavit, et ei omnia Ecclesiae mysteria futura revelavit. Postea imperator a gladiatoribus consultu senatus trucidatur, et Apostolus Ecclesiae Dei cum honore redonatur. Qui scripto et predicatione ubique Ecclesias instruxit, omnes haereses undique destruxit; interea multis praeclaris miraculis fulsit quibus mundo ut sol in tenebris luxit. Virgas namque silvestres in aurum et litorea saxa in gemmas commutavit, et rursum aurum in virgarum naturam et gemmas in saxorum substantiam restauravit; viduam quandam de morte [Col. 0835B] resuscitavit, juvenem nihilominus defunctum (fo 30) ad vitam reparavit; vas vitreum quod in multas particulas dissiluit pristinae sanitati restituit; venenum in Christi nomine non solum illaesus ebibit, sed etiam inde extinctos vitae rursum reddidit.

Ut nullus vestrum de magnitudine facinorum suorum diffidat, sed firmetur in misericordia Dei et in oratione sancti Johannis confidat, vobis volo unum de eo breviter narrare quod spero animas vestras laetificare.

Quendam juvenem sanctus Johannes cuidam episcopo nutriendum commendavit, quem episcopus baptizatum cum omni diligentia educavit. Deinde paulatim coepit eum remissius habere et, ut senes solent, in nullo adolescentem corrigere. Ille ut sensit [Col. 0835C] sibi frena disciplinae abstracta, jugo Domini mox excusso, totus praeceps fertur per viciorum anfracta. Et primo quidem voracitate et ebrietate delinitur, deinde meretricum illecebris irretitur, exin furibus associatur, ad extremum latronibus, ipse violentus latro, principatur. Evoluto tempore, cum Johannes ad Ecclesiam eandem vocatus venisset et omnia propter quae venerat oportune disponeret, ab episcopo poscit sibi juvenem repraesentari quem commendasset ad coeleste regnum educari. Episcopus cum lacrymis eum mortuum protestatur, quia in faucibus montium cum latronibus princeps latronum moratur. Johannes hoc audiens graviter ingemuit, lacrimas uberrimas fudit. Mox sibi equum et viae ducem dari postulat, ad montana festinus properat. [Col. 0835D] Quem protinus caterva latronum circumdedit; sed ipse intrepidus colloquium principis eorum petiit. Ipse truculentus et armatus veniens, ut eminus Johannem recognovit, fugam iniit. Quem Johannes insequitur emisso equo, talia vociferando. »Cur, fili, fugis inermem senem? Cur exhorres tuum patrem? [Col. 0836A] Sta, fili, sta, et exspecta. Rationem Deo redditurus sum pro anima tua. Certe libenter pro te mortem excipio, sicut Christus eam pertulit pro mundo. Sta tantum, ne desperes. Promitto tibi, remissionem peccatorum a Deo recipies.« Hoc audito confestim de equo decidit, Johannis ad genua procidit, denuo se baptizat lacrymarum flumine, occultans dextram consciam de crimine. Quam Johannes protrahit, osculatur, multis blandiciis ferocem ejus animum ad poenitentiam cohortatur, secum ad ecclesiam provocat, vigilias et jejunia cum eo continuat, et bene emendatum reddidit matri Ecclesiae; atque adjungens exemplum divinae clementiae, prius crudelem latronem eidem Ecclesiae praefecit nobilem pastorem.

[Col. 0836B] Sed beatus Johannes, karissimi, si adhuc in fragili carne manens in tantum potuit (fo 30 vo) peccatoribus subvenire, quanto magis nunc cum Christo regnans cunctis eum invocantibus praevalet intervenire. Huic Dominus jam grandaevo cum discipulis suis apparuit et eum ad coeleste convivium invitavit. Ille gratias agens Christum se ad angelicas epulas invitare, fossam sibi aperiri jubet ante altare, convocatoque universo populo missas celebravit, omnes Dominicis sacramentis communicavit, deinde fossam descendit, et subito lux inmensa de coelo super eum resplenduit. Post haec in fossa illa non nisi manna inveniebatur, de quo usque hodie cunctis fideliter petentibus salus praestatur. Unde creditur sanctus Johannes in illo lumine ab angelis ad coelestia [Col. 0836C] raptus fuisse et in ipso raptu carnis debita per mortem solvisse, moxque vitae restitutum, quod Ecclesia de omnibus justis in ultimo die in carne viventibus credit futurum, quod scilicet obviam Christo in aera rapiantur et in ipso raptu moriantur ac protinus vitae restituantur.

Hujus dormitio in natali sancti Johannis Baptistae contigit; sed eam Ecclesia, ejus doctrina illustrata, hodie solemniter recolit, ob excellens aequivoci sui Johannis Baptistae officium qui aliis sanctis fuit incomparabilis, seu quod ob reversionem ejus ab exilio hic dies fuit honorabilis, sive ob dedicationem ipsius ecclesiae venerabilis.

Nunc, karissimi, in auxilium vestrum invocate hunc, assiduis precibus pulsate, ut quia Johannes [Col. 0836D] sonat Dei gratia, vobis et omnibus christianis obtineat omnipotentis Dei gratiam in superna patria, quatenus post hujus vitae terminum exultetis cum eo in perpetuum in illa gloria quam oculus non vidit et auris non audivit et cor hominis excogitare non potuit. Et reliqua.



Si populus in festivitate Innocentum confluxerit, haec de eis loqui licebit.
[Col. 0835]

[Col. 0835D] Isti sunt sancti qui non inquinaverunt vestimenta sua, ambulabunt mecum in albis, quoniam digni sunt (Apoc. III). Sacra Scriptura, karissimi, vocat corpora vestimenta, quia sicut corpus vestimento cooperitur, ita anima corpore vestitur. Per albas autem aeterna laetitia accipitur. Qui ergo corpora sua post baptismum gravibus criminibus non inquinabunt, in [Col. 0836D] sempiterna laetitia cum Christo ambulabunt. Isti sancti Innocentes dicuntur, quorum hodie sollemnia aguntur; quia nulla sorde corpora sua unquam commaculaverunt, immo proprio sanguine ab originali peccato ea lavantes, candida fecerunt, et ideo cum Virginis Filio in sanctorum gaudio ambulare meruerunt. Hii etiam flores martyrum dicuntur, [Col. 0837A] quia ita eos (fo 32) secuta est seges martyrum, quemadmodum fructus flores secuntur. Hii quoque primiciae appellantur, quia sicut in lege primi fructus, ita ipsi in Ecclesia primi Deo immolantur. Qualiter hii sint immolati breviter refero vestrae karitati.

Nato Domino, stella prae caeteris rutnans apparuit, per quam Regem syderum in mundum venisse cunctis claruit. Quia visa, tres reges de Chaldaea Hierosolimam venerunt, et stellam sequentes, Regi recens nato preciosa munera obtulerunt. Hoc audito, Herodes rex turbatur, successorem regni suspicatur. Magos rogat sibi locum pueri renuntiare, dicens se etiam velle eum adorare, crudelis et impius disponens callide illum mortificare qui venit cunctos vivificare. [Col. 0837B] Illi vero ab angelo in somnis adorsi, alia via in patriam sunt reversi (Matth. II). Quos Herodes metuens ad rebellandum sibi puero adducere manum militiae, persecutus est eos usque in Tharsum Cylyciae.

Interea Herodes apud Augustum reus accusatur, cujus imperiali jussu Romam advocatur. Qui mox Romam properat, de objecto crimine se strennue purgat, et invenit Augusti gratiam ita ut ei concederet portare coronam. Interea jubet angelus Joseph cum Maria et puero in Aegyptum pergere, dicens Herodem eum quandoque velle perdere (ibid.). Qui cum in Aegyptum ingrederentur, ad introitum Christi idola corruisse referuntur. Fertur etiam, cum Hermopolim civitatem intrassent, quod arbor Persicus [Col. 0837C] alta, daemonibus consecrata, coram Salvatore se usque ad terram inclinasset, quae post multos ibidem annos duruit et suo fructu, vel suco, vel cortice, vel foliis multis multa beneficia sanitatum contulit. Herodes reversus cum gloria Hierosolimam, puerum priori anno natum, sibi suspectum, et a magis se illusum reduxit in memoriam, et in Bethleem omnesque fines regni sui misit, cunctos pueros infra tempus unius noctis et duorum annorum natos occidit. Tunc matrum et amicorum lugentium talis exoritur ploratus qualis olim erat apud Gabaon ululatus, cum tribus Benjamini, qui fuit filius Rachel, a filiis Israel exterminaretur, et clamor luctus longe lateque audiretur (ibid.), qualiter hoc contigit dicendum [Col. 0837D] vobis erit.

Juvenis quidam uxorem de Bethleem accepit, quam ad patriam ducens postea deseruit. Quae ad parentes suos revertitur. Sed juvenis eam ad Bethleem sequitur, ubi a parentibus puellae susceptus uxori reconciliatur et ei denuo copulatur. Quam secum ducens ad patriam pergit, et in itinere (fo 32 vo) ad Gabaon, hospitandi gratia, divertit. Porro Gabaonitae adolescentes noctu convenerunt et concubinam ejus ad mortem usque constupraverunt. Qui mane surgens cadaver in duodecim partes divisit, partes per duodecim tribus Israel misit, ut zelo Dei et legis se congregarent, patratum zelus [leg. scelus] quantotius vindicarent (Judic. XXI). Congregati ergo ex omnibus tribubus nuncios ad Gabaonytas [Col. 0838A] miserunt, ut traderent puniendos qui hoc facinus commiserunt. Qui audientes rennuerunt; immo ex omni tribu Benjamin in Gabaon conglobati pertinaciter restiterunt. Itaque exercitus civitatem obsedit et pugnantium multitudo ad quadraginta milia utrinque cecidit. In Gabaon namque viri fortissimi morabantur, qui ita sinistra ut dextera praeliabantur. Igitur filii Israel, fugam simulantes, insidias posuerunt et callide de civitate abstractos ad viginti milia occiderunt. Pauci vix evaserunt. Victores civitatem ingrediuntur. Omnes viri gladio interficiuntur. Ipsam civitatem vorax flamma comburit. Parvulos et mulieres simul incendium consumit (Judic. XX). Tota regio vastatur. Uterque plebis sexus ferro et igne exterminatur. Tunc maximus [Col. 0838B] ortus est ploratus, ita ut in Rama procul inde audiretur ululatus, Filii Rachel absque consolatione deplorantur, quia vix pauci superstites inveniebantur (Jud. XXI).

De hac historia propheta Hieremias similitudinem assumit, et Hierosolimam et tribum Juda, qui erat filius Liae, sororis Rachel similia passurum a Babyloniis praedicit (Jer. XXXI), quod mox etiam ita accidit. Nam Babylonii Hierosolimam oppugnantes destruxerunt, et tribum Juda ferro et igne consumpserunt. Reliqua plebs est in captivitatem ducta; sed Babylonia post a Cyro et Dario destructa. Hoc totum quia in figura contigerit evangelista in Ecclesia implendum dicit, quod vobis breviter explanandum erit. Per Liam Synagoga accipitur, de [Col. 0838C] cujus genere Christus nascitur. Per Rachel Ecclesia insinuatur, cui Christus copulatur. Filius Liae a Nabuchodonosor captivatur, et populus Judaicus a diaboli servitio subjugatur. Filius vero Rachel ferro et flamma perimitur, et populus Christianus variis cruciatibus in hoc mundo subigitur. Duae civitates, Gabaon et Hierosolima, quae incenduntur ydolatria et Judaeorum superstitio intelleguntur, quae ambae ardore Spiritus sancti consumuntur. Juvenis qui conjugem de Bethleem duxit est Christus qui sibi Ecclesiam conjunxit per humanam naturam quam in Bethleem sumpsit. Juvenis uxorem deserit, et post veniens ad patriam ducit: (fo 34) et Christus Ecclesiam in hoc mundo ad laborem relinquit, quam [Col. 0838D] post veniens ad supernam patriam reducit. Et notandum quod haec eadem concubina describitur, quia concubina ad servitium exponitur, legitime uxor libertate potitur. Ita Ecclesia cnunc ut ancilla in labore exercetur, postea ut domina libertate fructur. Per Gabaon hic mundus notatur. In qua concubina constupratur, quia Ecclesia in hoc mundo ab haereticis pravo docmate turpiter defoedatur. Quae in duodecim tribus vindicanda mittitur, quia duodecim apostolis defensanda committitur. Gabaon obpugnatores sunt sacrae fidei doctores qui scriptis et factis haereticos et hujus mundi impugnant amatores. Civitas demum cum habitatoribus suis comburitur: et hic mundus ad extremum cum suis amatoribus incendio flagrabitur. Per Rachel, quae [Col. 0839A] ovis dicitur, Ecclesia accipitur quae filios suos lacte doctrinae pascit et lana bonorum operum vestit. Per filium ejus Benjamin, quod filius dextrae sonat, Christianus populus declaratur qui ad dexteram Dei in judicio constitutus ad regnum Patris vocatur. Cujus ploratus super filios suos hic non consolatur, sed tristitia ejus in plenum gaudium converti praestolatur. Hierosolima autem a Babyloniis vastatur quia Ecclesia a persecutoribus diversis poenis cruciatur. Sed ipsa Babylonia a duobus regibus debellatur, quia hic mundus a duabus legibus jugiter impugnatur. Et quia haec persecutio sub Herode in infantibus coepit, et sub Antichristo finem habebit, ideo haec omnia evangelista ad Ecclesiam retulit.

Nabuchodonosor namque figuram Antichristi habuit, [Col. 0839B] quia populum Dei captivavit et tres pueros in caminum ignis jactavit. Ita et Antichristus fidelem populum servitio sibi subjugavit et tres filios Noe, Sem, Cham et Japhet, de quibus impletae sunt tres partes terrae, Asia, Africa et Europa, in caminum persecutionis praecipitabit.

Hujus quoque typus in Antiocho praecessit qui septem Machabaeos cum matre sua tormentis crudeliter oppressit (II Mach. VII): ita Antichristus septem Ecclesias ad quas Paulus et Johannes in Apocalypsi (Apoc. I) scribit, cum matre universali Ecclesia atrocibus suppliciis addicit. Hujus figuram Herodes tenuit qui parvulos neci praebuit: ita et Antichristus parvulos a matribus abstrahere imperabit et duris poenis cruciabit. Porro Rachel filios [Col. 0839C] suos plorat, quia Ecclesia magno gemitu judicium Dei super cruciatum martyrum implorat. Quae tamen hic non recipit consolationem, quia in futuro pro pacientia habebunt aeternam remunerationem. Infantes occiduntur, quia cruciatus corporis a Christo non suscipiuntur nisi qui invidia (fo 34 vo) carentes et in malicia simplices pro Domino moriuntur. Bimi, id est duorum annorum tempore nati, mactantur, quia in utroque Testamento pro duobus praeceptis dilectionis trucidantur. Christus in Aegyptum [Col. 0840A] ducitur quod tenebrae dicitur, quia de Synagoga migrat et gentes quae tenebrae erant viserat [f. visitat]. Mortuo impio rege in Judaeam revertitur, quia deleta infidelitate in praedicatione Enoch et Heliae, ad Judaeam per fidem regreditur. Herodes post infantium occisionem, post propriae uxoris interfectionem, gravissimum dolorem incidit, et diversos cruciatus pertulit. Qui cum a medicis curari non potuit, se propriis manibus occidit. Et ipse nunc quidem stridet in aeterno supplicio. Isti autem nunc triumphant in perenni gaudio.

Hodie Gloria in excelsis, et Alleluia [(144) 1Kb] , quod est cantus laetitiae, non canitur, quia Ecclesia luctui matrum infantum compatitur, et quia illa gloriosa turba infantium ad tartara descendit usque dum [Col. 0840B] eos Christi sanguis post triginta annos inde redemit.

Notate, karissimi, quod agoniteta noster Christus adhuc parvulus parvulorum turbam in prima acie pugnae statuit, juvenis autem factus turbam martyrum in hostium cuncos produxit: quia videlicet spirituale bellum inchoandum est contra vicia per humilitatem, deinde contra perfidos gerendum per manifestam praedicationem. Rex quippe angelorum indixit bellum adversus regem superbiae filiorum (Job XLI). Qui humilis et parvus civitatem tyranni, scilicet Babyloniam hujus mundi, intravit; et mox exercitum parvulorum congregavit, quia venit humiles erigere atque per eos superbos dispergere. Postquam autem ipse pugnando regem superbiae [Col. 0840C] prostravit, totam cohortem suorum militum in agmina hostium destinavit. Quos victores de viciis seu persecutoribus in coelesti curia coadunabit, triumphantes perenni gloria laureabit.

Hos, karissimi, deposcite tota devotione ut vobis et toti Ecclesiae fautores apud Christum existant devota oratione, quatenus post hanc aerumnosam vitam cum illis possideatis sempiternam gloriam quam oculus non vidit et auris non audivit, et caetera.



In octavis Domini rarius debes sermonem facere, ne vilescat, et ut verbum Dei parcius dictum auditoribus dulcescat. Pro tempore quoque debes aliquando sermonem breviare, aliquando vero prolongare.
[Col. 0839]

[Col. 0839D] Descendi in hortum nucum ut viderem poma convallium (Cant. VI). Filius Dei, karissimi, dicit se in hortum nucum descendisse et (fo 36) convallium poma vidisse. Hortus est Ecclesia, nuces sunt diversa sanctorum agmina. In nuce tria considerantur, per quae tres ordines in Ecclesia designantur. Per exteriorem scilicet corticem conjugati, per testae fortitudinem praelati, per nuclearem dulcedinem contemplatione indulcorati denotantur. In hunc hortum ad tales nuces Dominus descendit cum de coelis in hunc mundum in humana forma venit. Convalles sunt humiles, poma bonae actiones. Filius Dei venit videre poma convallium, id est remunerare vota et opera humilium. Qui in hoc horto, fratres, [Col. 0840D] nuces non erunt, nec convalles facti poma bonorum operum ferunt, hii partem in regno Dei non habebunt. Inmo si infructuosi ut steriles ficus terram occupant, securis Dei eos ut arida ligna de hoc horto amputat, et in caminum ignis, id est in infernum praecipitare imperat. Et qualiter Dominus in hunc hortum descenderit Propheta nobis dicit: Dominus sicut pluvia in vellus descendit (Psal. LXXI); et: Sceptrum exactoris sicut in die Madian superavit (Isa. IX). Cum populus Dei olim a Madianitis propter peccata graviter opprimeretur, et Gedeon hostes expugnare ab angelo praeciperetur, petit Gedeon a Deo signum per quod speret de hoste triumphum. Domino vero annuente, vellus in aream [Col. 0841A] campi exposuit, et tota nocte ros coelitus in vellus descendit et area sicca remansit. Congregatis igitur decem milibus, occurrit populi Dei hostibus qui erant castrametati ad centum viginti milia. Jussu vero Dominico exercitus ad flumen ducitur. Tali modo probatus; ab invicem dividitur, trecenti potum manibus hauserunt, reliqui vero flexo poblite ore biberunt. Qui trecenti hostibus obviam ire, alii jussi sunt domum redire. Trecenti itaque tubas et lagenas sumpserunt, lampades lagenis incluserunt, noctu improvise in castra hostium veniunt, tubis clangunt, lagenas complodendo frangunt. Lumina quae intus latebant apparuerunt, et hostes territi omnes fugerunt. Quos persecuti plures occidunt, pauci vix evadunt. Reversi omnes praedam dividunt. [Col. 0841B] Sic trophaeum Gedeon, superatis inimicis, reportat, et populum Dei ab oppressione liberat (Judic. VI, VII). Quis umquam audivit, fratres, obviam ire armatis hostibus cum lagenis et lampadibus? sed quia in figura contigerunt prophetae David et Esayas ad Christi Incarnationem haec retulerunt. Per Madian namque diabolus intelligitur a quo populus Dei ante Christi adventum crudeliter opprimitur. Gedeon, qui (fo 36 vo) populum oppressum liberat, est Christus qui genus humanum a servitute diaboli reduxerat. Vellus positum in area est beata Virgo, electa de Synagoga. Ros in vellus descendit et area sicca remansit, quia beata Maria de Dei virtute et Dei sapientia inmaduit, et Synagoga in infidelitate aruit. Campi quoque ariditas est sanctae Mariae virginitas, [Col. 0841C] velleris humiditas est matris Christi fecunditas. Dominus ergo sicut pluvia in vellus descendit, quia matris fecunditatem attulit, virginitatem non abstulit. Exercitus ad aquam probandam ducitur, quia populus salvandus Christi baptismate abluitur. Trecenti qui manibus potum hauriunt, sunt hii qui in fide sanctae Trinitatis baptismum percipiunt, et hanc fidem per decalogum legis implebunt, ideo hostes, id est vicia et daemones expugnabunt. Hii vero [qui] flexis genibus bibunt, sunt hii qui, percepto baptismo, ut bruta animalia vivunt, et hii quia contra hostes non ibunt ob inertiam interibunt. Trecenti sono tubarum castra hostium perturbant, quia apostoli et alii Ecclesiae doctores clangore [Col. 0841D] altisonae praedicationis turbas daemonum propulsant. Porro per lagenam Christi humanitas, per lampadem intus latentem intelligitur ejus divinitas. Lagena frangitur et lumen latens ostenditur, atque hostium caterva perterrita in fugam vertitur, quia caro Christi in passione confracta velut testa exaruit, et lumen divinitatis ejus per miracula in mundo claruit, multitudo daemonum a fidelibus disparuit. Gedeon, potita victoria, cum pompa praedae regreditur, et populus a formidine hostium cruitur, quia Christus devicto inferno cum nobili triumpho ad coelum revertitur, et populus fidelis a diaboli jugo liber efficitur. Tunc quippe sceptrum exactoris superat, quia violentiam diaboli, qui indebitum servitium [Col. 0842A] ab humano genere jugiter exigebat, virtute crucis proculcat.

Qui hodie circumcisionem ideo accepit quia venit implere legem quam dedit. Primus autem Abraham circumciditur, cui etiam Christus repromittitur. Idcirco vero in genitali membro fiebat circumcisio, quia in eo primis parentibus post peccatum orta est confusio. Et ideo voluit hanc Christus in suis membris tolerare, quia venit confusionem originalis peccati amputare.

Et debetis, fratres karissimi, scire quod nunquam est salvatus nisi aliquo modo baptizatus. Aliqui namque baptizati sunt ut Abel sanguinis effusione, ut plurimi in figura, ut Noe in diluvii effusione, plerique in signo, ut Abraham et sua posteritas in [Col. 0842B] circumcisione, (fo 38) multi in Spiritu sancto, ut Christiani in aquae inmersione; sed quia omnia legalia Christus nobis convertit in sacramenta spiritualia, debemus nos non unum membrum ut Judaei ferro mutilare, sed de singulis sensibus nostris vicia tali modo amputare. Visum debemus circumcidere, ut mulieres nolimus ad concupiscendum aspicere. Auditum circumcidimus si hunc a praviloquio obstruimus. Labia et lingua circumciduntur si a mendaciis, a perjuriis, a detractionibus restringuntur. Cor circumciditur si in vanis cogitationibus vagari non sinitur. Manus circumcidimus si eas ad malum operandum arma non efficimus. Genitalia circumcisione purgantur si a libidine refrenantur. Pedes circumciduntur si ad malum currere non permittuntur. [Col. 0842C] Et ut in Christo per omnia innovemur, per aves etiam edocemur. Dicitur quod aquilae senescenti cornu oris in tantum incurvetur ut etiam usu edendi privetur; quae hoc sentiens tandiu ad petram acuit donec curvitas illa prosilit et sic ad esum recuperatur et denuo ejus juventus innovatur. Sic nos, karissimi, cum in flagitiis senescimus, et ab esu vitae deficimus, debemus per confessionem ad petram Christum currere, et per poenitentiam duritiam maliciae nostrae acuere, et tunc in nobis illa juventus per gratiam renovatur quae nobis in baptismate per Spiritum sanctum dabatur. Qui sic student nunc in Christo renovari, a Christo merebuntur quandoque in coelis laureari. Sed heu! quidam [Col. 0842D] miseri et nimium infelices de numero fidelium (quod cum gravi luctu dicere cogimur) hac sacra nocta ritum sectantur gentilium. Curiositate quippe illecti, immo a daemonibus decepti, dum quaedam nova et vana scire cupiunt, in grave animae periculum corruunt. Christianam religionem profanant, animas suas nefandis sceleribus contaminant, Deum verum abnegant, diabolo se omnibus modis mancipant. Illos dico qui instinctu diaboli in desertis locis per maleficia daemones invocant; aliis incognita ab his discere desiderant. Et necesse est ut his socientur in damnatione quibus communicaverunt in collocutione. Et quale hoc nefas sit hinc potestis advertere, cum lex dicat: Maleficos et ariolos ne paciaris vivere (Exod. XXII). Canonica quoque censura pro [Col. 0843A] tali scelere septem annos poenitentiae injungit, veluti illi qui sponte hominem occiderit. Quod enim homicidium homo potest majus committere quam animam suam immortalem tali flagicio perimere, Deum vitam (fo 38 vo) animarum relinquere et se diabolo mortis auctori subdere? Sed hii qui hac nocte ad sepulchra mortuorum aliquid sciscitantur, utique cum mortuis in infernum deputantur. Omnes etiam qui hac nocte ad aliquem fontem vel arborem vel lapidem, vel ad aliquem locum non consecratum quasi aliquid novi ibi cognituri currunt, vel si viri muliebrem vel mulieres virilem habitum pro quolibet maleficium [leg. maleficio] induunt, vel quicquam quod sane fidei contrarium sit hac nocte agunt, absque dubio in dominium diaboli se tradunt; [Col. 0843B] sed qui eis talia facere consentiunt cum eis pereunt. Unde, karissimi, qui talia propter ignorantiam commiserunt, poenitentiam, dum licet, inde agant, et amplius nihil tale committant et alios ab his prohibeant. Quod si neglegunt, velint nolint, socii daemonum quos secuti sunt in aeterno supplicio erunt. Vos autem, dilectissimi, quos Deus filios suos fieri voluit et haeredes regni sui constituit, talia abhominando devitate; ad ecclesiam devote convenientes, Christum Dei Filium pro omnibus beneficiis suis collaudate, ipsumque verum Deum pro omnibus necessitatibus vestris invocate. Nullum opus Dei hodie quasi pro bono successu inchoate, sed ab omni servili opere ad laudem aeterni Regis vacate, et ipse tribuet vobis habundanter vitae necessaria, [Col. 0843C] et post haec quasi filiis confert sempiterna gaudia.

Hujus diei veneranda sollemnia augent nobis beati Basilii episcopi praeclara merita. Hic praeditus sapientia domum Dei, scilicet Ecclesiam, verbo et scripto egregie decoravit et tempora sua signis et prodigiis et virtutibus inclyte perornavit. Hujus etenim tempore Julianus summo regni apice fultus, Christum abnegans, ad diabolicos se transtulit cultus, [Col. 0844A] plurimis Christianis bona sua proscripsit, ipsosque diversis suppliciis addixit. Qui cum exercitum contra hostes duceret, et se civitatem Basilii, prostrato hoste, subversurum diceret, Basilio vigilante et orante cum omni populo in sanctae Mariae oratorio, idem Julianus, dum custodia militum vallatur, jussu Dei Genitricis a quodam martyre Mercurio perforatur, et sic Basilii civitas ab instanti periculo liberatur.

Cuidam heremitae, Effrem nomine, est revelatum quia columna ignis est Basilius. Qui surgens venit ad eum. Interim dum Basilius missarum sollemnia celebravit, flammam de ore ejus surgere idem Effrem vidit, quae coeli alta petiit. Qui exclamavit (fo 40) protinus: »Vere columna ignis est Basilius.« [Col. 0844B] Celebrata missa rogat Basilium sibi notitiam Graecae linguae a Deo impetrari; qua mox, Basilio orante, meruit divinitus ditari.

Juvenis quidam in amore puellae monialis deperiit; qui instinctu diaboli in scripto Deum abnegavit, et sigillans manu scriptum cum ipso propriis manibus in dominium diaboli se mancipavit. Quem Basilius diabolo abstulit, manu scriptum diabolum reddere compulit et perditam ovem bonus pastor gregi restituit.

Kartam in qua quaedam mulier cuncta crimina sua descripsit et sigillatam ad Basilium attulit divinitus deleri precibus obtinuit.

Quidam medicus Hebraeus ei instantem mortem [Col. 0844C] praedixit; sed Basilius orando horam mortis distulit et Hebraeum per fidem numero fidelium addidit. Hoc peracto in gaudium Domini sui introivit. Quem Deus super omnia bona sua constituit. Hunc, karissimi, pro peccatis vestris poscite fieri apud Deum intercessorem, ut post hujus vitae exilium mereamini cum illo in superna patria obtinere illius gloriae honorem, quam oculus non vidit nec auris audivit, et caetera.



DE EPIPHANIA DOMINI.
[Col. 0843]

[Col. 0843D] Surge, illuminare, Hierusalem, quia venit lumen tuum et gloria Domini super te orta est (Isa. LX). Sancta Ecclesia, karissimi, Hierosolima nominatur, quod dicitur visio pacis, quia aeternam et veram pacem visura est, Christum videlicet in coelis. Huic in mundo desideriis jacenti dicitur: Surge, id est terrena respuens ad coelestia appetenda te subrige, et tunc a vera luce mereberis illuminari et donis Spiritus sancti illustrari.

Quia venit lumen tuum, Christus, cujus pulchritudinem sol et luna mirantur et in quem angeli prospicere desiderantes saciando non saciantur. Qui est omnium angelorum lux et gaudium, ipse venit ut illuminet omnem hominem venientem in hunc mundum (Joan. I). Hic lumen Ecclesiae vocatur quia ab eo ut luna a sole illustratur.

[Col. 0844D] Et gloria Domini super te orta est. Gratia Domini claritudo miraculorum et doctrinae Christi fuit, quia huic mundo gloriosus et admirabilis innotuit. Super Ecclesiam orta est haec gloria, quia signis et doctrinis Christi tracta est ad gloriam de ignominia.

Ecce tenebrae operient terram et caligo populos (ibid.). Terra vocatur Judaea quae aratro sacrae Scripturae erat arata. Hanc (fo 40 vo) operient tenebrae peccatorum et caligo infidelitatis populos paganorum. Super te autem Dominus oritur (ibid.), quia per Scripturam et praedicationem cunctis fidelibus innotescit.

Et gloria ejus in te videbitur (ibid.), scilicet ubi non per speculum in aenigmate, sed sicuti est facie ad faciem Deum justi videbunt ubi a splendore claritatis ejus illustrati, ut sol fulgebunt; ubi fugiente [Col. 0845A] dolore et gemitu gaudium et laetitiam sempiternam obtinebunt.

Qualiter hoc lumen mundo illuxerit evangelista nobis in Evangelio dicit. Cum Christus sponsus Ecclesiae de thalamo virginei uteri processit, stella rutilans veniente luce tenebras detersit et Regem stellarum venisse expressit. Qua visa tres reges ab Oriente ad regiam urbem Hierosolimam venerunt, et cum muneribus natum Regem quaesierunt. Hoc audito Herodes rex cum omnibus suis turbatur, successorem regni suspicatur, locum nativitatis Christi a legis doctoribus sciscitatur. Quem ut in Bethlehem nasci debere audivit, magos ad inquirendum puerum in Bethlehem misit, dicens se iturum adorare puerum regem futurum, cogitans miser [Col. 0845B] vitam auferre cui potuit cunctis vitam conferre. Magi autem, postquam ab impio rege discesserunt, mox stella duce cupitum iter peregerunt. Illa vero, ut eos ad Bethlehem perduxit, super domum in qua coeli habitator hospitabatur, gradum fixit. Tunc illi tres nimium felices feliciter domum cum tribus muneribus intraverunt, et tres ultra omnes homines et angelos felicissimos invenerunt, videlicet Dei Unigenitum aeternam felicitatem praestantem, ejus Genitricem felicitatem omnium in gremio gestantem, et Joseph felicitatem angelorum propriis manibus contrectantem. Protinus eum ut Deum adoraverunt, ut regi munera obtulerunt, quia quem reges et prophetae non meruerunt, pro nobis mortalem factum invenerunt. Qui in somnis ab angelo admoniti, [Col. 0845C] ad Herodem redire non permittuntur; sed per aliam viam in regionem suam revertuntur (Matth. II).

Quid hoc totum significet, karissimi, breviter refero vestrae dilectioni. Quod tres magi ad Dominum venerant, significat quod tres partes mundi, Asia, Affrica, Europa fidei sanctae Trinitatis colla subdere debebant. Quod tercia decima die venerunt, denuntiat quod tres partes mundi decalogum legis per Evangelium receperunt. Ter quoque quatuor faciunt duodecim. Absque die Natalis Domini duodecim dies computantur, quia per duodecim apostolos quatuor mundi plagae ad fidem sanctae Trinitatis convertebantur. (fo 42) Rex impius qui de illorum adventu turbatur est diabolus qui fidelibus in via salutis insidiatur. Stella quae eos ad Christum ducit [Col. 0845D] est sacra Scriptura quae vobis iter ad vitam ostendit. Domus in qua Christus invenitur est Ecclesia vel superna patria ubi Dominus videbitur in gloria sua. Munera quae magi offerunt sunt bona opera quae fideles per fidem Deo persolvunt. Aurum ei offertur, dum rex omnium et principium nostrae redemptionis creditur. Thus ei immolatur, dum Deus super omnia se sacrificium Deo Patri pro nobis obtulisse praedicatur. Myrra ei sacrificatur, dum sua mortalitate putredo vitiorum nostrorum exterminata affirmatur. Haec quoque tria munera nos Deo offerimus, si eum ubique regnantem, cuncta ut Deum gubernantem, pro nobis mortalem factum credimus. Magi in patriam redeunt per aliam semitam, quia nimirum [Col. 0846A] necesse est ut nos qui per superbiae viam venimus in hujus exilii miseriam, per iter humilitatis revertamur ad paradysi patriam. Haec stella clarior sole fuit, unde et in die radians a sole obscurari non potuit, quia solem solis suo fulgore praetulit. Haec etiam in coelo, non cum aliis syderibus, sed in aere prope terram cucurrit, quia conditorem astrorum terris illuxisse innotuit.

Cur autem visa stella magi putaverint Dominum in Judaea inquirendum, paucis est vobis verbis dicendum. In libris suis legerant scriptum per prophetam ipsorum Balaam de Christo dictum: Orietur stella de Jacob et consurget homo potens de Israel (Num. XXIV). Cum Deus per Moysen populum suum de Aegypto duceret et iter per terram Madian ad [Col. 0846B] terram repromissionis haberent, advocavit rex Balach sacerdotem idolorum Balaam, ut eis malediceret, et eos a regno suo maledicto averteret. Qui ascendens asinam, ad regem tendit. Sed ei angelus Domini cum igneo gladio in via obstitit. Insuper asina locuta prophetam increpuit. Tandem cum angelo permittente ad regem venisset, et eum rex in cacumen montis duxisset, intuitus castra filiorum Israel, Christum de eis nasciturum intellexit et haec de eo prophetans praedixit: Orietur stella ex Jacob et consurget homo de Israel, cujus fortitudo ut rinocerotis (Num. XXIII, XXIV), et omnem terram sibi subjugabit. Qui postquam pecuniam a rege accepit, consilium contra eundem populum dedit, videlicet ut puellae auro et gemmis ornatae cum vino et ydolo venienti populo [Col. 0846C] occurrerent, et dum eas ad commixtionem peterent, prius ydolo immolare cogerent, et sic offenso Deo per manus ipsius corruerent. Quod ita evenit. (fo 42 vo) Nam adolescentes vino inebriati in amore puellarum exarserunt, et libidine victi, ydolo Beelphegor immolaverunt, unde duodecim milia perierunt. Postea rex cum omni populo suo et impio consiliatore gladio transverberatur, et tota regio ferro et igne vastatur (Num. XXIII-XXV). Haec, karissimi, in figura praecesserunt, sed nostra tempora designaverunt.

Populus qui de Aegypto ducitur per Moysen ad terram repromissionis, est Christianus populus qui per Jesum de hoc mundo ducitur ad patriam claritatis aeternae. Rex [add. qui] in via obstitit est diabolus [Col. 0846D] qui multis modis nobis iter vitae obstruit. Sacerdos qui asina vehitur est ordo malorum sacerdotum qui irrationabili desideriorum suorum moto regitur. Qui etiam ab asina increpatur, quia horum vita etiam a vulgo reprobatur. Propheta obmutescit et asina loquitur, quia clero tacente verbum Dei ab indoctis saepe profertur. Unde dicitur: Canes muti non valentes latrare (Isa. LVI). Ob conscientiam pravae vitae a verbo Dei obmutescunt, et ne redarguantur contra perverse viventes, latratus praedicationis non edunt. Quibus angelo cum flammeo ense obsistitur, quia judicium aeterni ignis in omni Scriptura eis praedicitur. Balaam montem scandens de futuris prophetat, et tamen peccunia (sic) corruptus populum Dei impugnat, quia et isti aliquando altitudinem [Col. 0847A] scientiae attingunt, de futura vita populo plurima praedicunt, et his tamen per reprobam vitam contradicunt. Unde per prophetam dicitur: Vidi in monte quasi aedificium civitatis, et ecce terra ascendet super fenestras (Ezech. XL). Civitas in monte aedificata est Ecclesia in Christo locata. Sacerdotes vero sunt fenestrae per quas lumen divinae noticiae debuit subjectis splendescere. Sed heu! terra super fenestras crevit et lumen intrare non sinit, quia cupiditas terrenarum rerum visum multis sacerdotum excaecat, et ideo lumen divinae scientiae per eos minime in Ecclesiam radiat. Stella quae de Jacob orta fulsit est Christus qui de genere Israel mundo illuxit, cujus virtus ut unicornis fuit; qui omnia obstantia cornu supprimit, quia Christus principatus [Col. 0847B] et potestates mundi cornibus crucis perdomuit, et jam dudum cuncta regna suo imperio subdidit. Puellae ornatae cum quibus populus fornicatur et ad ydolatriam inclinatur, sunt pompae et illecebrae mundi quibus populus irretitur et diabolico cultui subjicitur. Balaam interit gladio, quia sacerdotalis ordo, dux caecus caecorum, perit divino judicio. Demum rex cum populo exterminatur, et regio concrematur, quia ad ultimum diabolus cum omnibus membris suis damnabitur; (fo 44) et hic mundus quem pro patria dilexerant a flamma vorabitur.

Hodie etiam, dilectissimi, Christus a Johanne in Jordane post triginta annos baptizatur, et coelum ei reseratur, et Spiritus sanctus in columbae speciem super eum descendisse memoratur, et paterna vox [Col. 0847C] dilectum Filium protestatur (Matth. III). Dominus, karissimi, non sua, sed nostra crimina lavit, et nobis baptisma suo ingressu consecravit. Coelum ei patet et Spiritus, descendens in eo manet, quia qui in ejus nomine baptisma consecuntur, Spiritu sancto replebuntur; et si columbae simplicitatem imitantur, in coelum cum Christo exaltantur. Per bestias etiam informamur ut veterem vitam deponentes nova induamur.

Fertur quod cervus, post [leg. postquam] serpentem deglutiverit, ad aquam currat, ut per haustum aquae venenum ejiciat; et tunc cornuam (sic) et pilos excutiat et sic denuo nova recipiat. Ita nos, karissimi, post peccatum, debemus ad fontem lacrymarum currere et venenum peccatorum a nobis [Col. 0847D] expellere, et cornua superbiae ac pilos mundanae superfluitatis deponere, et cornua fortitudinis contra vicia virtutum resumere.

Serpens quoque jam senex per angustum petrae foramen se contorquens vetustis exuitur et novis rursus induitur. Per serpentem quilibet peccator designatur qui in multis flagiciis inveteratur. Hic oportet ut ad petram Christum quantocius veniat, angustam viam quae ducit ad vitam accipiat, veteri tunica viciorum expolietur, nova veste virtutum circumdetur.

Hodie etiam, dilectissimi, Dominus invitatus ad nuptias post annum baptismi sui, convivas exhilaravit dum deficiente vino sex ydrias aquae in vinum [Col. 0848A] commutavit (Joan. II). De hoc vino nos quoque potat, dum haec nos specialiter intelligere docet. Sponsus namque est Christus; sponsa, Ecclesia; convivae, omnes ad vitam vocati; sex ydriae, sex aetates mundi; aqua in vinum conversa, opera priorum in figura spiritualium gesta. In prima aetate Abel agnum Domino obtuit. Quem frater suus Cain occidit, et post haec Dominus Enoch in coelum transtulit (Gen. IV). De hac ydria aquae verbum Dei scientibus vinum hauritur dum hoc mystice aperitur. Abel qui agnum sacrificium [leg. sacrificavit] est Christus, qui corpus suum pro nobis Deo Patri immolavit. Abel a fratre occiditur, et Christus a Judaico populo interimitur. Enoch de terra rapitur, et Christus post passionem in coelum transfertur. [Col. 0848B] In secunda aetate Noe plantans vineam vino inebriatur, dormiens denudatur, a filio subsannatur, a duobus veste velatur. Evigilans vero irrisorem servicio (fo 44) addicit, reliquos ad gloriam benedicit (Gen. IX). Haec ydria aquae convertitur cum tali modo intelligitur. Noe, qui vineam plantavit, est Christus qui Ecclesiam fundavit, qui poculo amarae passionis inebriatus et a perfido populo irrisus deturpatur; sed a duobus velatur, id est ab Hebraeis et gentibus, fidelibus turpitudo passionis ejus veneratur. Quia a somno mortis evigilans irrisorem populum Judaicum damnat, se honorantes ad vitam exaltat. In tertia aetate Joseph ob invidiam a fratribus venditur. A domina sua ob castitatem incriminatur, in carcerem retruditur, de carcere eductus [Col. 0848C] toti Aegypto praeponitur (Gen. XXXVII-LXI).

Haec ydria aquae suavis reficit nos sapore vini dulcioris. Joseph qui a fratribus distrahitur, est Christus qui a discipulo Judaeis traditur. Qui a Synagoga ut ille a domina reus accusatur, neci damnatus sepulchro clauditur. De baratro rediens universo orbi principatur. In quarta aetate, David Goliam pugnans superat (I Reg. XVII), et Salomon templum Hierosolymis ex auro et gemmis aedificat (III Reg. VI). De hujus ydriae aqua dulce vinum bibitur, dum tali modo accipitur. Golias a David sternitur, et diabolus in cruce vincitur. Templum in Hierosolima a Salomone auro et gemmis construitur, quia Ecclesia, quae est templum Dei, a Christo in coelis ex [Col. 0848D] perfectis colligitur. In quinta aetate Jesus sacerdos cum captivis de Babylone remeat et ruinam templi in Hierosolimis reaedificat (Agg. II). Haec ydria aquae nos vino inebriat, dum haec spiritualiter gesta insinuat. Jesus, qui a Babylone cum captivis revertitur, est Jesus Christus, verus sacerdos, qui ab inferno reducens captivitatem, ad coelum regreditur. Ruinae templi ab Jesu in Hierosolimis reparatur, et ruina angelicae curiae per Jesum Christum restauratur. In septima aetate omnis populus ad Johannem venit, et ipse eos aqua abluens fideles ab infidelibus secernit (Matth. III). Hujus etiam ydriae aquae saporem vertit nobis Christus in vini dulcorem. Multitudo populi ad Johannem venit et eos in flumine separat, quia omnis populus ad Christum in ultimis [Col. 0849A] congregatur et ab eo per igneum fluvium fidelis ab infideli segregatur. Hunc, karissimi, debemus diligere toto affectu mentis qui vestras animas recreat talibus sacramentis qui vos ad nuptias suas invitavit et vino aeternae dulcedinis quandoque inebriabit.

stum diem etiam gentiles olim celebrem ducebant ob trinum triumphum quem hodie Romani Augusto Caesari exhibebant, eo quod tria regna, scilicet Parthiam, Aegyptum et Mediam devincens Romano imperio (fo 46) subjugaverat. Hic [Hunc] nichilominus [Col. 0850A] ob tres causas sollemnem Ecclesia judicat et Regi omnium cum triumphali laude jubilat, quod videlicet tres partes mundi hodie per tres magos sceptro sui Domini subdidit, et crimina nostra in Jordane abluit, et aquam legis hodie in vinum gratiae ad spirituales nuptias transtulit. Hujus imperio, karissimi, vos tota mente et corde subdite. Debitum servicium ei omni tempore solvite, ut post hujus miserae vitae inopiam percipiatis ab illo divicias et gloriam, quam oculus non vidit (I Cor. II) et caetera.



IN PURIFICATIONE SANCTAE MARIAE.
[Col. 0849]

[Col. 0849B] Veritas de terra orta est, et justitia de coelo prospexit (Psal. LXXXIV). Christus, karissimi, ideo veritas dicitur quia per eum completur quicquid a Patre promittitur. Quae veritas de terra orta est, cum de sancta Maria humanitatis sumpsit exordia. Haec idcirco terrae comparatur, quia sicut prius Adam de munda terra formatur, ita secundus Adam Christus de munda virgine procreatur. Justicia quoque de coelo prospexit. Christus est Patris justicia, quia justis per eum praemia, injustis justa irrogabit supplicia. Coelum autem extitit sancta Maria, quia portavit secreta coelestia atque ex ea sol justiciae mundo fulsit, et luna Ecclesia resplenduit, et numerositas stellarum, id est multiplicitas sanctorum, micuit, De hoc coelo justicia Christus prospexit, [Col. 0849C] cum ad visitandum genus humanum de utero Virginis, tanquam sponsus de thalamo suo processit (Psal. XVIII).

De hac Virgine omni gratia plena praedixit Ezechiel propheta. Hunc prophetam Spiritus Domini in montem duxit, ubi quasi aedificium civitatis fuit, et ibi portam perenni clausura obseratam conspexit. Et sic Dominus ad eum dixit: Porta haec in perpetuum clausa erit, et solus Rex regum per eam transiverit (sic) (Ezech. XLIV). Civitas quam propheta in monte vidit est Ecclesia quae in Christo firmata confidit. Porta nunquam aperta est sancta Dei Genitrix, nunquam virile consortium experta. Per quam solus Rex regum Christus nascendo in mundum transivit, [Col. 0849D] et perpetua virginitate clausam reliquit. Haec eadem Virgo scribitur coeli porta omnibus pie viventibus semper aperta. Per hanc habent transitum ad vitam poenitentes et cuncti Christum adire cupientes. Haec quoque Virgo intemerata praenotatur in sancta hystoria. Cum populus de Aegypto ductu Moysi repatriaret, et ob murmurationem contra Moysen et Aaron eos furor Domini in heremo exterminaret, jussit Dominus ut de singulis tribubus virgas in tabernaculo reponerent, et cujus virga in crastino flores produceret, hunc Deum elegisse et huic obedire non dubitarent. Allatis itaque duodecim virgis et in tabernaculo sanctuarii positis, in crastino virga Aaron floruit et nuces iam mature [leg. maturas] protulit (Num. XVII)

[Col. 0850B] Populus, qui per Moysen de Aegypto transgreditur, est populus Christianus, qui per Christum ad patriam paradysi de hoc mundo revertitur. Tabernaculum ih heremo est Ecclesia in hoc saeculo. Virga Aaron arida, sed fructu florida, est sancta Maria, virginitate quidem arida et Spiritu sancto fecundata et partu gravida. Haec virga dulcem nucem edidit, dum Virgo Deum et hominem genuit. In cortice quippe nucis caro Christi, in testa ejus ossa, in nucleari ipsius anima notatur; vel exteriorem corticem humanitas ipsius.

Per nuclearis dulcedinem ejus divinitas declaratur. Nux quodam interliminio in modum crucis funditur [leg. finditur], et anima Christi a corpore ejus cruce dividitur. De hac nuce recreantur omnes [Col. 0850C] animae electorum, de hac epulantur cuncta agmina angelorum.

Hunc Dei Unigenitum beata virgo Maria, Filium suum hodierna die ad templum detulit, et legalem hostiam, scilicet duas columbas, pro eo obtulit. Cui venerandus senex Symeon occurrit, puerum gratulabundus manibus accepit, in templum portans Deo gratias retulit quod portantem se portare meruit. Qui etiam Christum in ruinam et resurrectionem multorum et in signum contradictionis praedixit constitutum, et gladium ipsius matris animam pertransiturum (Luc. II). Gladius Christi passio ejus fuit qua hostis antiquus transfixus succubuit. Qui animam Mariae transivit cum eo [eum] magno dolore [Col. 0850D] in cruce pendentem vidit, unde etiam magis quam martyr extitit. Christus autem fuit ruina Judaeorum et resurrectio paganorum, cum Judaei per infidiam corruerunt, gentiles vero a viciis per fidem Christi resurrexerunt. Signum contradictionis crux erat, cui Judaei et gentes ubique contradicebant.

Karissimi, si nos cupimus in templo coelesti Christum suscipere, oportet nos in templo Ecclesiae nunc hostias cum Dei Genitrice offerre. In lege erat constitutum ut divites mulieres purgandae agnum in sacrificio darent, pauperes vero duas columbas vel par turturum immolarent (Levit. XII). Per agnum vitae innocentiam, (fo 48), per turtures vero moerentium designatur poenitentia; pro cantu namque gemunt et moesta suspiria edunt. Quia igitur non [Col. 0851A] possumus Deo offerre agnum innocentiae, offeramus turtures poenitentiae. Et duos (sic) offeramus, ut videlicet jugiter defleamus quod paradysi gaudia amisimus, ob hoc quod ea quae facere debuimus omisimus, vel quod supplicia tartari promeruimus, ob hoc quod multa quae non debuimus commisimus.

Et notandum quod Dominus non de regis aut alicujus principis filia, sed de pauperrimis parentibus nasci voluit, quibus tanta rerum inopia incubuit quod agnum in sacrificium manus eorum invenire [non] potuit, quia nimirum venit humiles pauperes ad coelestia revocare et superbos divites in tartara damnare. O quam innumerabilis multitudo supernorum civium ad hodiernam festivitatem, fratres, [Col. 0851B] celebri cultu confluxit, dum mater virgo regem gloriae humano generi produxit! Quam laeto commitatu ordinatim praecessit, dum regina coelorum cum rege angelorum hodie ad templum processit! O in quantum filiae Syon in Dominum vivum hodie exultaverunt, dum regem Salomonem in diademate carnis a matre coronatum viderunt (Cant. III)! Ideo in laeticia et exultatione occurrerunt et eum in templum regis cum gaudio duxerunt (Psal. XLIV). Hodie juvenes et virgines, senes cum junioribus laudent nomen Domini (Psal. CXLVIII), quia venit exaltare regnum populi sui. Virgines exultent et Christo devotis laudibus persultent, quia virgo Maria mundo Salvatorem edidit qui castis virginibus coelestia munera tribuit Viduae gaudeant et Christo [Col. 0851C] votive plaudant, quem vidua Anna hodie cum Symeone templo intulit (Luc. II), qui continentes coeli templo inducit. Conjugatae jocundentur et Christo laudes consono ore modulentur, ad cujus matris ingressum Elisabeth maritata, Spiritu sancto repleta, prophetavit (ibid.), qui in legitimo conjugio viventes in coelesti thalamo sibi copulabit. Grata infantilis aetas laudes Christo concrepando voces extollat, quia quem coeli capere non poterant, in cunis infans jacebat. Hunc Johannes infans in matris utero salutabat (Luc. I). Hunc milia infantium ejus causa ab Herode sua morte laudabant (Matth. II). Florens puerilis aetas Christo ovando jubilet, qui puer in medio doctorum residet et formam discendi pueris [Col. 0851D] praebet (Luc. II). Fervens juvenilis aetas gratulando Christo plaudat, qui juvenis factus mundum miraculis illustrat.

Honorabilis (fo 48 vo) dies! senilis aetas Christo laetabunda psallat, quia qui omnia nutu gubernat, hunc hodie senex Symeon tremulis ulnis portat. Totus orbis in laude ejus erumpat et grates debitas ei altis vocibus resonando persolvat, qui pro [Col. 0852A] universo mundo Deo Patri Adae debitum solvebat. Propter Adam erat totus mundus maledictus et damnationi addictus; propter Christum universus mundus est a Deo benedictus et perenni gloriae ascriptus.

Quod hodie Ecclesia lumina in manibus portare consuevit, hoc de more gentili accepit. In hoc quippe mense Romani ad honorem deorum suorum cum luminibus civitatem lustrabant, quod quasi illorum favore totum mundum sibi subjugabant. Quia vero Symeon lumen omnium angelorum hodie in manibus portavit, quem lumen gentium et gloriam Israel praedicavit (Luc. II), Ecclesia ad honorem summi Dei hodie lumina gestanda instituit, qui imperio suo universum orbem subjugavit et eum ad [Col. 0852B] lucem inaccessabilem vocavit. In candela enim Christi humanitas, in lumine intelligitur ejus divinitas. Qualiter beata virgo Maria se invocantibus subvenire soleat, dilectionem vestram breviter nunc audire libeat.

Quidam puerulus Judaeus inter Christianos pueros ad ecclesiam ibat, in qua super altare imago sanctae Mariae cum filio inscripta muro erat. Missa celebrata, cum sacerdos populo communionem distribueret, videbatur Judaeo puerulo quod puerum illi picto similem populo divideret. Qui cum aliis accedens crudam carnem a sacerdote accepit, quam patri domum detulit. Qualiter acceperit ex ordine retulit. Pater, nimia indignatione succensus, fornacem [Col. 0852C] multa silva incendit, puerum intus cremandum injecit. Mater exclamat, populus undique advolat. Fores infringunt, puerum de flammis eripiunt. Quem cum in nullo laesum admirarentur et interrogarent quomodo ab incendio non tangeretur, ille respondit: »Dominam quam super altare in ecclesia vidi, in fornace sedentem vidi; quae me in gremio suo accepit, flammas a me disjecit, vestem super me misit, ignem me appropinquare non permisit.« Quo audito voces et manus ad sydera sustulerunt et Christo omnium liberatori et ejus Genitrici gratias gaudentes retulerunt. Inquirunt a patre pueri si consentiat se baptismo ablui; quo renuente hisdem flammis exurendum tradiderunt, [Col. 0852D] puerum vero (fo 50) et matrem et omnes qui aderant Judaeos baptizaverunt.

Hanc reginam angelorum, karissimi, imitamini humilitate et castitate. Hanc pro vestris miseriis apud Filium suum devotis precibus intervenire exorate, ut, cum venerit in sanctis suis fieri admirabilis, immarcescibilis gloriae in templo ejus coronam percipiatis. Quam oculus.



DOMINICA IN SEPTUAGESIMA.
[Col. 0851]

[Col. 0851D] Lapidem caliginis et umbram mortis dividet torrens a populo peregrinante (Job XXVIII). Lapis duricia Judaeae, caligo infidelitas Judaeorum. Mors est [Col. 0852D] diabolus, umbra ejus gentilis populus. Sicut umbra corpori conformatur, ita ipse diabolus imitando eum consimilatur. Populus peregrinans est fidelis [Col. 0853A] populus in hujus vitae exilio suspirans. Torrens est igneus fluvius qui a facie Domini egreditur, per quem fidelis populus ab infideli in ultimis secernitur. Lapidem ergo caliginis et umbram mortis torrens a populo peregrinante dividet, cum ignis extremi judicii Judaeos in perfidia duros et gentiles in malicia diaboli conformes a Christiano populo ut zizania a tritico secludet, et camino infernali involvens igni inextinguibili exuret, et patria paradysi populum nunc exulem in aeterna tabernacula recipiet. Hanc divisionem Abraham praesignavit cum Deo de tribus animalibus sacrificium offerens, partes ab invicem separavit. Praecepit namque Dominus Abrahae ut sibi vaccam trimam et ovem triennem et capram trium annorum immolaret, atque [Col. 0853B] in partes secans ab invicem segregarent (sic). Qui haec singula offerens in partes divisit, columbas quoque offerens, super cadavera volare permisit. In nocte vidit Abraham clybanum ardentem venire et per illas divisiones transire et partem consumere, partem intactam relinquere. Mox Deus Abrahae futuram peregrinationem sui generis praedixit, quae postea, cum in Aegyptum duceretur, contigit (Gen. XV). Cur hoc totum sit factum nobis est videndum, et quomodo nunc tempora significet nobis est disserendum. Per tria sacrificia tres ordines in Ecclesia, scilicet doctores, continentes et conjugati intelliguntur, qui soli in die judicii salvabuntur. Per bovem quippe, quo terra aratur, ordo doctorum insinuatur. per quem in agro hujus mundi verbum Dei [Col. 0853C] seminatur. Qui vacca ideo scribitur, quia per eum proles Christo gignitur. Hic in duas partes dividitur. Quidam Christum praedicant propter perenne gaudium, quidam (fo 50 vo) propter temporale lucrum. Per ovem autem quae lac ad nutrimentum et lanam praebet ad tegumentum, ordo accipitur in contemplativa vita degentium, qui lac doctrinae et lanam bonorum exemplorum dant quaerentibus bona in terra viventium. Quae ovis in duo partitur, quia quidam veniunt ad sanctae religionis conversationem ob futurae gloriae remunerationem, quidam ad [leg. ob] ventrem et saeculi favorem. Per capram vero, quae lascivum est animal, ordo conjugatorum intellegitur; qui etiam in duo dividitur, quia quidam in [Col. 0853D] carnali commixtione positi eleemosinis et bonis operibus insistunt; quidam luxui et maliciae inserviunt. Trium annorum erant singula, quia ab his tribus ordinibus colitur Trinitas sancta. Per Abraham Deus demonstratur, per quem grex reproborum ab electis sequestratur. In nocte clybanus ardens inhorruit et inter illas divisiones discurrit, quia dies judicii improvisa veniet et justos ab impiis secernet. Columbae volare sinebantur, quia spirituales ad coelestia alis geminae karitatis sublevantur. Pars flamma consumitur et pars relinquitur, quia justorum opera per ignem ut aurum probata remunerabuntur; malorum acta, ut fenum consumpta incendio deputabuntur.

Hanc etiam separationem Dominus praedicit per [Col. 0854A] ultimam examinationem. Illa die, inquit, erunt duo in agro: unus assumetur et alter relinquetur: duo in lecto, unus assumetur et alter relinquetur: duae molentes, una assumetur et altera relinquetur (Luc. XVII). Duo in agro, sunt duae partes doctorum laborantium in hoc mundo, quorum una pars illa die ob vitae meritum ad gloriam assumetur, pars altera ob vitae pravitatem ad poenam relinquetur. Duo in lecto sunt duae partes in contemplativae vitae requie quiescentes; quorum unapars ob sinceritatem ad aeternam requiem assumetur, altera ob simulationem ad perpetuum dolorem relinquetur. Duae molentes sunt duae partes conjugatorum, quos circumfert rotatus secularium negotiorum, quorum una pars ob misericordiae [Col. 0854B] opera ad praemium assumetur, pars ob inpietatem ad supplicium relinquetur. Molentes non duo sunt, sed duae describuntur, quia conjugati non ut viri ad spiritualia eriguntur.

Haec divisio per prophetam quoque praenuntiatur, qui tres viros tantum, Noe, Daniel, Job, in die judicii liberari testatur (Ezech. XIV). Per Noe, qui archam rexit in undis, significantur doctores, quia Ecclesiam regunt in saeculi procellis. Per Daniel, qui abstinens describitur, vita continentium exprimitur. Per Job (fo 52), qui in conjugio placuisse memoratur, conjugatorum numerositas manifestatur. In his ordinibus tantum inventi illa die liberabuntur, cum electi ab hac peregrinatione ad patriam paradysi revertuntur.

[Col. 0854C] Haec peregrinatio in filiis Jsrael praecessit, quos Pharao longo tempore duro servitio oppressit. Olim namque Hebraeus populus descendit in Aegyptum, dum cum fames afflixit; sed Pharao cum crudeli servituti addixit. Qui cum ad Dominum clamarent, Moysen eis misit, qui multis plagis et prodigiis Aegyptum percussit. Populum Dei per mare Rubrum in terram fluentem lac et mel perduxit (Exod. I, etc). Per Aegyptum hic mundus significatur, in quo genus humanum a paradysi patria peregrinatur et a diabolo gravi oppressione subjugatur. Cui ad Dominum per justos vociferanti Christus ad liberandum mittitur. per quem mundus multis miraculis concutitur. Populus per [Col. 0854D] mare Rubrum, id est per baptismum, ad patriam paradysi reducitur, ubi mel et lac exundat, id est affluentia omnium bonorum exuberat.

Haec peregrinatio nichilominus per eumdem praefigurabatur, dum in Babylonica captivitate per septuaginta annos morabatur (Dan. IX). Nabuchodonosor etenim rex Babyloniae, Hierosolimam obsidens destruxit, populum in Babyloniam captivum duxit, qui ibi septuaginta annis in tristicia habitabat, canticum laetitiae non resonabat. Organa ut (leg. ad) salices suspendit, juxta sedens flevit. Finitis septuaginta annis, ad Hierosolimam remeat, Pascha cum gaudio celebrat; postea cum uxores et filii venerunt, duplex gaudium habuerunt.

[Col. 0855A] Haec omnia, karissimi, ad praesentem diem respiciunt. Haec omnia tempora praesignaverunt. Hierosolima est paradisus. Nabuchodonosor est diabolus, Babylonia hic mundus. Nabuchodonosor populum in Babyloniam captivum duxit, et diabolus genus humanum in hunc mundum seduxit. Ubi organa in salices suspendit, et sedens lacrymas fudit (Psal. CXXXVI). Salices facile terrae calescunt, facile incisae revirescunt. Salices sunt mundi amatores qui radices suas in terrena miserunt, quibus transitoria pro voto affluunt. In has justi organa suspendunt, quia his gaudia mundi relinquunt. Deflent sedentes, quia humiles horum interitum sunt cum magno dolore gementes. Per organa etiam coelestis [Col. 0855B] doctrina accipitur; quae in salices suspenditur, dum saecularibus doctrina spiritualis subtrahitur, quia ab (fo 52 vo) eis contempnitur. Per septuaginta annos quibus populus in Babylone affligebatur septem milia annorum intelliguntur, quibus genus humanum in hac vita peregrinatur. Sicut enim septem primis diebus omnis creatura disponitur, [Col. 0856A] ita per septem milia annorum hic mundus extendi creditur.

Igitur si septem milia annorum in septuagies centenos annos diviseris, et annum de centum annis quasi decimam dederis, septuaginta annos habebis. Porro si de septuaginta annis diem pro anno decimabis, septuaginta dies computabis. Hii sunt dies quibus Ecclesia Alleluia non resonat, quia septuaginta annos captivitatis ad memoriam revocat, qui septem milia annorum nostrae peregrinationis praesignant. Ideo etiam nunc liber Genesys legitur, in quo lapsus hominis de paradyso in hunc mundum describitur (Gen. III). Istud tempus dicitur LXXma, quia ab hodierna die usque in sanctum Sabbatum Paschae sunt dies [Col. 0856B] LXX quando duo cantantur Alleluia. Populus ad Hierosolimam reversus cum gaudio exultat, quia fidelium animae nunc gaudium Domini intrabunt; finito autem mundi termino cum uxores et filios, id est corpora et opera, recipiunt. Tunc vero Alleluia jubilabunt, quia cum corpore et anima simul in gloria exultabunt.



Haec saepius intermisce sermonibus tuis. Nam hujuscemodi verbis eis fastidium tollis.
[Col. 0855]

[Col. 0855B] Fratres, adhuc multa vobis essent dicenda de hac sacra die quae oportet me silentio praeterire, ne fastiditi velitis officio nondum peracto abire. Quidam enim vestrum de longe huc venerunt et longum iter domum habebunt. Aliquibus autem forsitan sunt domi hospites, aut infantes plorantes et aliqui vestrum [Col. 0855C] non sunt ociosi et alias tendunt, quibusdam vero infirmitas fastidium ingerit, quosdam nuditatis verecundia afficit. Propter omnes volo plurima supprimere, pauca vero sanis et ociosis adhuc dicere.

Quia hodie, karissimi, canticum laeticiae deposuimus et canticum tristiciae sumpsimus, volo vobis de libris gentilium breviter recitare, qualiter melodiam delectationum mundi debeatis declinare, ut possitis post cum angelis dulcem armoniam in coelis resonare. Gemmam namque in coeno inventam debet quilibet de luto tollere et in regium ornamentum ponere: ita condecet si a nobis quicquam utile in libris gentilium reperiatur, ad aedificationem Ecclesiae Christi sponsae vertatur. Saeculi sapientes scribunt [Col. 0855D] tres Syrenes in insula maris (fo 54) fuisse et suavissimam cantilenam diversis modis cecinisse. Una quippe voce, altera tybia, tercia lyra canebant. Haec habebant facies mulierum, ungues et alas volucrum. Omnes naves praetereuntes suavitate cantus sistebant, nautas somno oppressos lacerabant, naves salo inmergebant. Cumque quidam dux Ulixes necesse haberet ibi praeternavigare, jussit se ad malum navis ligare, sociis autem cum cera aures obdurare, et sic periculum illaesus evasit et eas fluctibus submersit. Haec sunt, karissimi, mystica, quamvis per inimicos Christi scripta. Per mare istud saeculum intellegitur quod continuis tribulationum procellis volvitur. Insula est mundi gaudium quod crebis doloribus intercipitur, sicut litus crebris [Col. 0856B] undis inpetitur. Tres syrenes, quae suavi cantu navigantes demulcendo in somnium vertunt, sunt tres delectationes quae corda hominum ad vicia molliunt et in somnium mortis ducunt. Quae humana voce cantat est avaricia, quae suis auditoribus hujuscemodi modulatur carmina. Multa oportet te congregare, [Col. 0856C] ut possis famam nominis tui ubique dilatare, sepulchrum quoque Domini et alia loca visitare, ecclesias restaurare, pauperes et consanguineos tuos adjuvare. Tali pestifero cantu cor avari demulcet usque dum eum sopor mortis opprimet: et tunc carnem ejus lacerat, navim fluctus devorat, quia hic miser violenter doloribus a divitiis suis evellitur et aeternae flammae inmergitur. Quae canit tybia est jactantia, quae suis haec profert cantica: Juvenis es et nobilis, debes te praeclarum exhibere universis. Nulli inimicorum tuorum debes parcere, sed omnes quibus praevalere potueris occidere. Tunc dicunt te bonum militem esse. Alia canit haec: Hierosolimam debes pergere, multas eleemosinas tribuere. Tunc fies famosus et ab omnibus diceris bonus. Conversis [Col. 0856D] autem concinit sic: Saepe debes jejunare, saepe orare, alta voce cantare. Tunc audies te omnibus consono ore ut sanctum laudare. Talem cantilenam vana cordi insonat usque dum miserum a bono vacuum vorago mortis devorat. Quae melos exprimit lyra, est luxuria, quae suis sequacibus talia praecinit modulamina: Adolescens es, poteris cum quibuslibet puellis ludere, postea in senectute corrigere. Haec insigni forma splendet. Haec (fo 54 vo) magnis opibus pollet. Hanc si habueris, magnum proficuum subsequeris; tamen animam tuam salvare poteris. Tali modo mollit cor luxuriosi, usque dum repente morte praeventum absorbet turba Cocyti. Facies habebant mulierum quia nil ita mentem hominis a Deo alienat quam amor mulierum. Alas habebant [Col. 0857A] volucrum, quia semper est instabile desiderium mundanorum; nam nunc hoc vel hoc appetunt; nunc vero illud et illud concupiscunt. Ungues etiam habebant volucrum, quia quos ad peccata protrahunt, doloribus lacerantes, ad inferni cruciatus rapiunt. Ulixes dicitur Sapiens. Hic illaesus praeternavigat, quia Christianus populus vere sapiens in navi Ecclesiae mare hujus saeculi superenatat. Timore Dei se ad arborem navis, id est ad crucem Christi, ligat; sociis cera, id est Incarnatione Christi, auditum obsigillat, ut a viciis et concupiscentiis cor avertant et sola coelestia appetant. Syrenes submerguntur, quia concupiscentiae ab eis vigore spiritus praemunitur. Ipsi illaesi evadunt periculum, quia per victoriam ad sanctorum perveniunt gaudiorum [gaudia].

[Col. 0857B] Ut hanc victoriam obtineatis, admoneat lectio quam nunc recitari audieratis: Nescitis quod hii qui in stadio currunt, omnes quidem currunt, sed unus bravium accipit? (I Cor. IX.) Mos apud Graecos servabatur quod praemium aliquod cursoribus proponebatur. Quod tamen non omnibus concurrentibus, sed soli primitus pervenienti dabatur. Regnum coelorum nobis in praemio dabitur, id est proponitur, ad quod nos totis viribus currere sacra Scriptura hortatur, quia non omnibus per fidem concurrentibus, sed solis bonis operibus in finem perseverantibus donatur. Alius mos apud eos erat. Nudi oleo peruncti simul colluctabantur, atque victores auro et lauro coronabantur. Nos, dilectissimi, oleo crismatis [Col. 0857C] peruncti sumus, ideo a vitiis nudi cum diabolo luctari debemus, quia non est nobis colluctatio adversus carnem et sanguinem, sed adversus viciorum et daemonum infestationem (Ephes. VI). Si ergo luxuriam, iram, odium vel aliud vicium vicerimus, coronam ex auro et lauro habebimus, quia splendorem aeternae claritatis in vernanti paradyso recipiemus.

Ad hujus gloriae adipiscendum praemium instruit nos Evangelium hodie. Ait enim Dominus quod quidam primo mane exiit, operarios in vineam suam pro denario conduxit. Tercia, sexta hora et nona alios in vineam misit; (fo 56) vespere tota ociose stantes eandem vineam intrare jussit. Sero autem facto praecepit dominus operarios convocari et unicuique [Col. 0857D] denarium dari, primitus his qui venerant ultimi. Murmurantibus aliis quod tota die pondus diei et aestus portassent, et in praemio eis adaequati essent qui parum laborassent, dixit dominus quod sibi dare sua liceret cui placeret. Deinde dixit multos vocatos, paucos vero electos (Matth. XX).

[Col. 0858A] Hic dominus qui conduxit operarios in vineam suam est Deus omnipotens qui fideles conducit in Ecclesiam. In hac vinea extitit Christus vitis vera cujus palmites late pullulantes sunt sancti in virtutibus bene pollentes. Operarii in vinea sudantes sunt omnes electi in Ecclesia bona operantes. In quam vineam prima hora Abel, Seht (sic), Enoch et alii justi intraverunt. Secunda, Noe, Sem, Heber et alii laborare coeperunt. Sexta, Abraham, Joseph, Moyses et alii patriarchae pondus subierunt. Nona, David, Esayas et alii prophetae operi insudaverunt. Vespere apostoli et alii fideles, quasi hactenus ociosi, opus in vinca Domini consummaverunt.

Prima etiam hora hanc vineam intrant qui in infantia Deo servire inchoant. Secunda hora in vineam [Col. 0858B] ingrediuntur qui in pueritia ad Dei servicium convertuntur. Sexta hora laborantibus in vinea associantur qui in juventute Deo servientibus aggregantur. Nona hora pondus vineae subeunt qui in senectute ad Dei servitium veniunt. Vespere in vineam intromittuntur qui in decrepita aetate in conversionem recipiuntur. Ultimis primitus denarius datur, quia saepius talibus priusquam pueris vita aeterna recompensatur. Denarius in quo regis est imago, quo operantes in vinea expleto labore sero remunerantur, est optata visio Conditoris, quae omnibus pie in Ecclesia laborantibus, finito mundi termino, manifestatur, cum ab eis facie ad faciem sicuti est contemplatur (I Joan. III).

Unde quidam frater, dum extremum spiritum [Col. 0858C] traheret, fratresque multi morienti astarent, repente manum clausam protulit, cum magno jubilo gratulando dixit: »Bene mihi, bene mihi, denarium recepi.« In hac voce a labore vineae cessavit, et Christum verum denarium accipiens, in requiem sempiternam intravit. Dominus dicit sibi licere bona dare quibus velit, quia infantibus qui nichil laboraverunt, et in fine poenitentibus (fo 56 vo) qui parum laboraverunt, prius quam his qui tota vita laboraverunt aeterna gaudia impendit. Multos vero dicit vocatos, paucos vero electos, quia multi fidem et baptisma suscipiunt, sed non omnes regna coelorum intrabunt, nisi valde pauci qui in fide et operatione usque in finem perseverabunt.

[Col. 0858D] In hac vinea, karissimi, omnes toto annisu laborate. In hoc labore usque in finem perdurate, quatenus percepto denario Christo in superna civitate possitis exultantes clamare: Sicut audivimus ita in civitate Domini (Psal. XLVII); vidimus quae oculus non vidit (I Cor. II), et rel.



De sancto Sebastiano. Cum festum ejus occurrit, hoc condimentum sermoni adjiciendum erit.
[Col. 0857]

[Col. 0857D] Ut post hujus vineae laborem mereamini Christum denarium percipere, debetis sanctum Fabianum et Sebastianum, quorum hodie sollemnitas agitur, precibus devotis intercessores vestros efficere. Ipsi enim strenue in vinea Domini laboraverunt et ideo [Col. 0858D] nunc cum Christo requiescere meruerunt. Nam sanctus Fabianus in apostolica sede diu Ecclesiae verbis et factis nobiliter praefuit, et hodie pro grege sibi commisso cervicem praebuit. Beatus vero Sebastianus cum de primis imperatoris amicis esset et [Col. 0859A] multos ad martyrium corroborasset, a paganis comprehenditur, ydolis immolare compellitur; quo renuente, jussu imperatoris in campo ad stipitem ligatur, a militibus sagittatur. Qui cum velut ericius esset sagittis repletus, relinquitur in campo semivivus. Postea convalescens Christum publice praedicavit, et tunc tamdiu fustibus caeditur donec spiritum exhalavit.

Hodie etiam quidam Marcus valde nobilis cum uxore sua Martha et filiis suis Audiface et Abacuc vitae denarium sanguine suo adepti sunt. Quos comprehendentes [Col. 0860A] pagani fustibus diu et flagris cruciaverunt, dein in eculeum suspenderunt, unguibus ferreis laceraverunt, ignem apposuerunt, manus praeciderunt, ad ultimum Martham in lympha necaverunt, alios autem decollaverunt et corpora eorum incenderunt. Ad hos omnes, karissimi, manus et corda tollite. Hos lacrymis poscite, ut mereamini ab omni cruciatu animae et corporis liberari, et cum eis in perenni gloria laureari, quam oculus non vidit (I Cor. II), et reliqua.



Si septuagesima evenit in festo sanctae Agnetis, haec de ea adjiciendo sermocinari poteris.
[Col. 0859]

[Col. 0859A] (Fo 58.) Quatenus haec, karissimi, quae dixi operibus implere valeatis, implorate hodie auxilium Christi sponsae et martyris sanctae Agnetis quae, facie formosa, nobilitate generosa, dum a praefecti [Col. 0859B] Urbis filio in conjugium peteretur, et ei multa auri et gemmarum insignia ab eo offerrentur, illa cuncta ut stercus despexit, quia solum vitae auctorem dilexit. Unde a praefecto comprehendi et ad lupanar jussa est nuda duci. Quam mox angelus splendida veste induit, per quem etiam maxima lux in lupanari micuit. Praefecti filius, cum sodalibus suis veniens, impudenter intravit, et confestim a diabolo praefocatus expiravit. Populo succlamante et undique [Col. 0860A] concurrente, Agnes Deum oravit, et angelus juvenem excitavit. Post haec magno igni injecta non solum [add. non] laeditur, sed etiam ignis extinguitur. Dein gladio percussa martyr efficitur. Considerate, [Col. 0860B] fratres, karissimi quod tenerae puellae mundi gaudia calcaverunt et sanguinem suum pro adipiscendo aeternae vitae gaudio fuderunt. Nos vero volumus dormiendo, ludendo, commedendo, bibendo, illuc venire, sed non possumus nisi per magnos labores illuc pertingere. Unde debetis, karissimi, hanc virginem exorare, ut possitis fragilitatem vestram superare et in coelesti gloria cum illa triumphare, quam oculus non.



Si in sancti Vincentii die, haec de eo dic in fine.
[Col. 0859]

[Col. 0859B] Ad haec implenda ut festinetis ardentius postulate ut vobis hodie faveat sanctus Vincentius. Qui pro Christo eculeo suspensus, nervis et unguibus discerptus, igni ustulatus, post multa crudelia tormenta angelica consolatione roboratus, in carcere tandem [Col. 0860B] requievit in pace. Hunc, karissimi, quia nunc exultat cum angelis in coelestibus, assiduis pulsate precibus ut mereamini illuc pervenire ubi est splendor et lux perpetua et sine fine laeticia, quam oculus non vidit, et reliqua.



Si in sancti Pauli die, haec dicendo sermonem conclude.
[Col. 0859]

[Col. 0859C] In hac vinea, karissimi, inpigre sanctus Paulus laboravit, qui prius gregem Domini ut saevissimus lupus invasit, sed mansuetissimus pastor eum per ovem superavit. Dum enim undique Ecclesiam vastaret, hodie accepit potestatem a pontifice, Damascum pergens, ut cunctos Christianos inventos trucidaret, subito lux inmensa de coelo (fo 58 vo) coruscans radiat, terrae prostratum excaecat, vox deifica intonat, de saevicia persecutionis increpat. In qua luce creditur ei gloria Christi manifestata et coelestia secreta revelata. Unde triduo jejunat, orat, tercio die baptizatur, et corpore et anima illuminatur. Qui continuo oves Domini quas persequendo disperserat nobiliter praedicando congregare coeperat, et sol qui sub nube erroris latuit, emergens de [Col. 0859D] infidelitatis caligine, universo mundo serenitatem [Col. 0860C] attulit, quia tenebras perfidiae de gentibus excussit, atque jubar aeternae lucis omnibus Ecclesiis infudit Hoc olim Scriptura praenotuit, cum servus Joseph scyphum argenteum de sacco Benjamyn protulit. Joseph quippe servum post Benjamyn misit (Gen. XLIV), cum Christus Ananiam ad Paulum de tribu Benjamyn misit (Act. V). Servus saccum solvens scyphum protulit, dum Ananias, Paulum baptizans, eum vas electionis mundo innotuit. Cujus vasis argentum per totum mundum resplenduit, cum de nitore eloquentiae hujus scyphi tota Ecclesia dulcia doctrinae fluenta bibit. Hunc precemini, karissimi, ut sicut Deus illum, ita et nos convertat ab errore, et sic possitis Domino servire in timore, ut quandoque videatis Regem gloriae in suo decore, quem [Col. 0860D] oculus non vidit (I Cor. II), et reliqua.



Si septuagesima in Purificatione sanctae Mariae occurrit, de ea sermonem facere licebit. In fine LXXta annos expone ut supra scriptum est. Si in festo sancti Blasii evenerit, sic finire licebit.
[Col. 0859]

[Col. 0859D] Ut obtineatis vitae denarium, poscite vobis hodie, karissimi, sanctum Blasium. Qui multis virtutum gemmis adornatus, pontificali infula est Ecclesiae praelatus. Quam cum gloriosa vita et egregia doctrina illustrasset, multis quoque praeclaris signis decorasset, pro Christi nomine a paganis comprehenditur, [Col. 0860D] plurimis flagris afficitur, eculeo suspenditur, ferreis pectinibus discerpitur, in horribili carcere diu maceratur, in lacum mergendus jactatur, ad ultimum cum duobus puerulis capite truncatur. Cujus sanguinis guttas quia septem mulieres collegerunt, multis tormentis cruciatae, spiritum astris [Col. 0861A] reddiderunt. Quae ita per laborem sanguinis de vinea exierunt et denarium vitae perceperunt. Hos, karissimi, toto corde invocate, ut dignentur vos adjuvare, [Col. 0862A] quatenus post hujus (fo 60) vitae laborem percipiatis cum illis gloriam et honorem, quam oculus non (I Cor. II), et reliqua.



Si in festo sanctae Agathae, sic de ea conclude.
[Col. 0861A]

Ad culturam hujus vineae multum vobis prodesse potest oratio sanctae Agathae. Quae a pagano judice pro Christo comprehensa, cuidam impudicae matronae est tradita, quae ei exhibuit infinita auri et vestium ornamenta, ut ejus animum declinaret ad carnis oblectamenta. Sed ab ea cuncta spreta sunt ut stercora. Deinde cum ydolis sacrificare nollet, jussit eam judex diu lapidibus caedere, dehinc in [Col. 0861B] tenebrosum carcerem retrudere. Inde sumpta, jussa est in eculeo suspendi et diu torqueri, ac diu tortae mamillas praecidi, et iterum in carcerem recipi, et fame ac siti affligi. In qua eam apostolus Domini magno cum lumine visitavit, et post haec mamillas et plagas ejus sanavit. Post haec jussit eam judex nudam super ignitas testas et vivos carbones volutare. Tunc terrae motus extitit, quaedam aedificia [Col. 0862A] subruit, quosdam oppressit. Virgo denuo in carcerem recluditur, sed anima ejus ab angelis de carcere carnis educitur, et amplexibus sui sponsi Christi perfruitura coelesti thalamo inducitur. Cujus obsequiis angeli manifeste interfuerunt, qui tabulam scriptam ad caput ejus in sepulchro posuerunt. Post haec judex, dum fluvium navigio transit, morsibus et calcibus equorum de navi ejectus, in flumine interiit. [Col. 0862B] Ethna quoque mons ignem eructavit, qui terram et saxa liquefecit. Tunc pagani velum virginis contra ignem expanderunt, et flammae incendii statim cessaverunt. Hanc, karissimi, corde et ore deposcite, ut Deus per ejus merita dignetur vos ab incendio aeterni supplicii eripere et cum omnibus electis in gaudio cum vultu suo laetificare, quod oculus non vidit (I Cor. II), et caetera.

[Col. 0861] Hunc sermonem debes in anno saepe repetere, saepe aliquod membrum de eo tuis sermonibus intexere. Cum autem sermonem facis, non debes protenta manu quasi verba in faciem populi jaculare, nec clausis oculis vel in terram fixis, aut supino vultu stare; nec caput ut insanus movere, vel os in diversa contorquere; sed, ut rhetorica instruit, decenti gestu pronunciare, verba composite et humiliter formare, tristia tristi voce, laeta hylari, dura acri, humilia suppressa proferre. Ut magis auditoribus videatur ipsas (fo 60 vo) res spectaro quam te audire, verbis eas debes repraesentare.



SERMO GENERALIS.
[Col. 0861]

[Col. 0861C] Venite, filii, audite, timorem Domini docebo vos (Psal. XXXIII).

Hodiernum sermonem, fratres karissimi, debetis omnes intentissima aure percipere, quia hodie dicturus sum vobis quomodo divites vel pauperes Domini, vel servi, viri vel mulieres, ad gaudia aeterna possitis pertingere.


Ad sacerdotes.

Nos sacerdotes debemus linguam vestram esse, et cuncta quae in divinis officiis canuntur vel leguntur vobis interpretando exponere. A Domino enim vocamur sal terrae, quia sicut sal escam facit sapere, ita nos convenit mentes fidelium sale sapientiae sapidas efficere, ut caduca respuant, sola mansura sapiant. Monachis de religione, conversis de [Col. 0861D] sancta conversatione, clericis de vitae honestate, laicis de elemosinarum largitate oportet nos praedicare, et nos ipsos per omnia omnibus exemplum praebere. Quae autem verbis docemus, speculum nos factis exhibere debemus. Si enim vobis bonum dicimus et nos malum facimus, similes candelae erimus quae aliis lumen praebet et ipsa liquescendo a lumine deficiet. Nobis dicitur a Domino: Fili hominis, speculatorem te constitui domui Israel (Ezech. III). Speculator solet in alto stare, ut praevisos hostes possit civibus nuntiare. Ecclesiae pastores vel speculatores sunt sacerdotes, quorum vita in alto virtutum debet locari, ut hostium adventus, id est daemonum vel viciorum impetui possit Christianis [Col. 0862C] praenuntiari. Si igitur verbum Dei vobis praedicamus, nos quidem absolvimus et vos fortiter obligamus. Si autem salutem animae vestrae vobis non annuntiaverimus, et vos moriemini in criminibus; sanguis autem vester de manu nostra requiritur, quasi vos occiderimus (ibid.). Ideo magis ad verba nostra quam ad opera, karissimi, respicere debetis; sicuti si imperator mandatum vobis dirigeret, non magnopere acta referentis, sed mandata dirigentis attenderitis, quo ejus gratiam servare possetis. Legati summi Regis omnium regum sumus, ejus mandata vobis referimus. Quibus si humiliter obedietis, nichil a nobis, ab illo autem aeterna praemia capietis; quod si contempseritis nullum damnum (fo 62) a nobis, sed a Domino vestro ut rebelles servi aeterno [Col. 0862D] supplicio subacti detrimentum animae feretis. Quod si vos ad bonum cohortamur, et nos ipsi bonum operamur, tunc lux mundi a Domino vocamur, et vobiscum in aeterna vita salvamur. Si autem bonum praedicantes malum fecerimus, tunc similes campanae erimus per quam populus ad Ecclesiam convotur, et ipsa crebro pulsu attrita attenuatur. Ita nos populum ad gaudia vocamus, et nos ipsi ad luctum properamus. Si vero bonum facientes vos non docemus, canes mutos a Domino nos appellatos dolemus (Isa. LVI). Si nec bene vivimus, nec docemus, caeci duces caecorum erimus, immo ut in domo fumus, fidelium mentes obscuramus. In veste nostra duae linguae formantur, quia potestas peccantes ligandi [Col. 0863A] et potestas poenitentes solvendi nobis divinitus commendatur (Matth. XVIII). Igitur, karissimi, cum sitis vos oves Domini, et nos vestri pastores, nos pro vestra salute et vos pro vestra salvatione debetis preces effundere, quatenus ea quae vobis praedicamus, factis vobiscum implere valeamus; et ut animus sacerdotum ad haec agenda inardescat, lucerna hujus exempli ante eos splendescat.

Praesul quidam ferventi studio plebem sibi commissam docebat, exemplum seipsum vivum in omnibus exhibebat; ubi ab aliis rebus vacabat, semper orationi astabat. Quadam dic, dum solus in oratorio fuit, quidam religiosus coelum super ecclesiam aperiri vidit, atque inde immensam lucem effusam splendescere et cum suavissima canentium melodia [Col. 0863B] in eundem locum descendere; post longam vero morem [moram] eandem armoniam cum cantu se de ecclesia levare et coeli alta penetrare. Protinus sacerdos Christi convocatis fratribus obitum suum praenunciavit, multitudinem angelorum ad se venisse et septima die venturus [venturos] ad se ducendum ad coelestia promisisse indicavit. Quam rem effectus sequitur; nam septima die cum magna luce et cum ymniloga angelorum jubilatione ad sydera vehitur. O karissimi, quam beata anima quae meruit angelorum consortia!


Ad judices.

Nunc vos alloquor, o judices, quos Deus justus judex constituit populi sui principes. Verba aeterni judicis non debetis moleste ferre, sed prono corde [Col. 0863C] audire, tota aviditate eis in omnibus obedire. Tunc et hic divitias et gloriam, et in futuro obtinebitis gaudium et laeticiam. In primis vos vocabulum vestrum decet adtendere, (fo 62 vo) justum judicium cunctis impendere, numquam propter pecuniam vel munera judicium subvertere, pauperibus vero in judicio parcere, quia scriptum est: Judicium sine misericordia ei qui non facit misericordiam (Jac. II); clerum, ecclesias resque ad ecclesias pertinentes, viduas, pupillos, pauperes defensare; fures, latrones, praedones de populo Dei exterminare; innoxium in judicio justificare, ab injusta accusatione liberare; noxios vero et pestilentes, ut caeteri timeant, justae vindictae subjugare. Expedit enim ut unus pereat [Col. 0863D] quam ipse multos perdat. Ipsi debetis omne malum declinare et omnes quos potestis ab injusticia prohibendo revocare. Si hoc facere nitimini, a justo judice Deo coronabimini. Si autem per potentiam populum Dei vultis opprimere, timeo vos tremendum Dei judicium incidere. Ne autem vento oblivionis haec a memoria vestra tollantur, vinculo hujus exempli fixa teneantur.

Dum quemdam regem ad bellum properantem vidua quaedam interpellaret ut filium ejus vindicaret, ille peracto bello hoc se facturum respondit. Sed illa dixit: »Si tu occisus fueris, quis mihi vindicabit?« Et ille: »Qui post me, inquit, regnabit.« Illa intulit: »Quae gratia tibi inde erit, quod alius fecerit?« Ille verum eam prosecutam firmavit et in [Col. 0864A] eodem ei loco judicavit. Qui postea dum moritur, quia paganus erat, ad infernum ducitur. Evolutis autem multis annis, beatus Gregorius, ejusdem regis domum praeteriens, imaginem ejus conspexit, ac viduae judicium in memoriam reduxit. Qui ex intimo animo condolens tam justum judicem in inferno perpetuo cruciari, coepit pro eo triduo uberrime lacrimari. Tercio die angelus Domini ei astitit, se exauditum a Deo retulit. Si paganus judex ob justum judicium meruit de poenis refrigerari, quanto magis Christiani judices merebuntur ob justiciam a Christo judice perenniter laureari?


Ad divites.

Nunc moneo vos, divites, quos dives Dominus voluit [Col. 0864B] esse pauperum patres. Mementote quod nudi in hunc mundum venistis et quod nudi hinc exituri estis. Et cum necesse sit vos alienis divitias vestras relinquere, festinate nunc eas per manus pauperum in coelestes thesauros praemittere, ut cum vermes carnes vestras in sepulchro devorant, ipsi vos in aeterna tabernacula recipiant. Ecclesias debetis libris, paliis et aliis ornamentis decorare, lapsas vel destructas restaurare (fo 64), praebendas Deo servientium ampliare, per hoc orationes eorum comparare, pontes et plateas aedificare, per hoc vobis viam ad coelum parare; pauperibus et egenis et peregrinis hospitia, victus et vestitus necessaria praebere, per hoc vobis aeternas divicias emere. Si hoc, karissimi, facitis, divicias non minuetis, sed centupliciter [Col. 0864C] ubi non possunt auferri vel minui invenietis.


Ad pauperes.

Pauperes autem paupertatis onus patienter ferant, ut cum Lazaro indeficientes divicias accipiant (Luc. XVI). Sciant se peccata hominum in elemosinis accipere, et ideo pro eis satagant orationem reddere, et quod eis superaverit aliis pauperibus distribuere. Ne hoc a pectore vestro evanescat, per enarrationem hujus exempli memoriae coalescat.

Cuidam heremitae hoc desideranti revelavit Deus de fine hominis [add. boni] et mali. Qui egrediens vidit pauperculum in platea jacentem et extremum spiritum jam trahentem. Et ecce multitudo angelorum [Col. 0864D] venit, animam ejus cum gaudio de carcere corporis excepit, et ad coeleste palatium cum ymnis perduxit. Inde progressus, conspicit turbam utriusque sexus nobilium ad domum cujusdam divitis confluere qui gravi infirmitate cogebatur ultimi fati jura persolvere. Et ecce repente caterva daemonum horribili aspectu domum intravit, quos aeger videns ex clamavit: »Domine, adjuva me.« Et vox desuper: »Nunc, inquit, in primis Dei recorderis? Nunc sol vitae tibi obscuratur. Nunc ipse tibi non auxiliatur.« Daemones vero crudeliter animam ejus extorserunt et ad tartara cruciandam pertraxerunt. Et pauperis quidem cadaver forsitan a feris devorabatur, sed anima ejus in coelis laetabatur. Divitis autem corpus scrico involutum cum cereis et lampadibus sepulturae [Col. 0865A] tradebatur; sed misera anima ejus in inferno inter daemones cruciabatur.


Ad milites.

Vos, milites, estis brachium Ecclesiae, quia debetis eam ab hostibus defendere. Oppressis convenit vos subvenire, a rapina et fornicatione vosmetipsos custodire, hos qui malis actibus Ecclesiam impugnant reprimere, his qui sacerdotibus rebelles sunt resistere. Tali milicia obtinebitis a summo rege praeclara beneficia. Ne haec a corde vestro deleantur, signaculo hujus exempli memoriae vestrae inprimantur.

Militem cujusdam regis infirmitas morti debita solvere cogebat. Quem rex ad poenitentiam et confessionem monebat. Ille hoc se (fo 64 vo) facturum [Col. 0865B] dixit, si melius habere se non possit, quia si hoc ad praesens faceret et postea infirmitatem evaderet, derideri se a militibus timeret, quasi mortem paveret. Cujus verba improbans recessit rex. Postea vero aegrum visitans, iterum de salute animae cum eo gessit. Ille vero antichristus dixit: »Ante tuum ingressum duo speciosissimi juvenes intraverunt, kartam mihi in manus tradiderunt in qua aureis litteris scriptum repperi quidquid unquam boni feci. Post quos innumerabiles daemones cum magno impetu irruerunt, librum permaximum coram me posuerunt, in quo scriptum cognovi quidquid ab infantia mali vel feci, aut dixi, vel cogitavi. Cumque princeps eorum diceret cur illi juvenes mihi assiderent, cum me suum esse scirent, surgentes exierunt et me [Col. 0865C] potestati eorum reliquerunt. Tunc vero daemones jussu sui principis cum acutissimis igneis cultris in me irruerunt, et unus a capite, alius a pedibus incipiens, me eviscerare coeperunt. Et cum nunc simul convenerint, morior et ad inferna ab eis rapior.« In hac voce miser miserabiliter moriens trahitur ad tormenta, qui vivens neglexit poenitentiae medicamenta. Haec ideo, fratres et domini mei, vobis retuli, ne, dum bene possitis, differatis ad bonum converti.


Ad mercatores.

Nunc vos hortor, qui mercatores estis, ne in tantum terrenis lucris inhietis ut animam vestram venalem faciatis et eam fraudibus, perjuriis, mendaciis perdatis. Cavete ne simplices et ignaros decipiatis, [Col. 0865D] ut eis inutile pro utili vendatis. Omnium nationum ministri estis, dum eis periculis fluminum, periculis latronum, periculis in itinere, periculis in solitudine (II Cor. XI), quaeque necessaria defertis. Itaque omnes gentes debitores sunt vestro labori orationes reddere. Quam gratiam, karissimi, non debetis vili re amittere. Ne haec verba vento dentur, hoc exemplo in cordibus vestris solidentur.

Quidam solitarius peciit a Deo sibi revelari cui in praemio debere [leg. deberet] coaequari. Cui divina vox retulit quod nondum ad mensuram mercatoris nunc ad se venientis pervenerit. Hujus mos erat quod quaelibet rara Deo servientibus deferebat, et tunc visitare fratres navigio veniebat. Cui solitarius [Col. 0866A] occurrens dixit cur in fluctibus ab eo navigaretur cui firma mansio (fo 66) in coelis a Deo praepararetur. Statim navi cum omnibus relicta, solitario ipse solitarius cohabitavit, usque dum chorus angelorum, labore finito, eum in coelesti gremio collocavit. O quam feliciter negotiatur qui sibi coelestia mercatur.


Ad agricolas.

Vos quoque, fratres et socii mei, qui agrum colitis, pedes Ecclesiae estis, quia eam pascendo portatis. Sacerdotibus de betis obedire, de salute animae vestrae monentes libenter audire, terminos agrorum non arando vel metendo excedere, non fenum, non ligna nisi statutis terminis sucumbere (sic), decimam omnium rerum vestrarum Deo fideliter reddere. [Col. 0866B] Qui enim decimam retinuerit, praedam de Dei rebus facit; et si Deo partem suam rapiet, ipse ei novem auferet, nunc per tempestatem, nunc per sic citatem, nunc per grandinem, nunc per uredinem, nunc per pestilentiam, nunc per judicum vel militum violentiam, nunc per ignis invasionem, nunc per furum vel latronum direptionem. Haec omnia, karissimi, a vobis avertitis si elemosinam pauperibus et decimam Deo servientibus juste redditis. Ut hic sermo menti vestrae firmiter radicem infigat, palus hujus exempli eum fortiter imprimat.

Quidam agricola diuturno languore laborabat. Si quando alleviabatur, agrili operi instabat quo se et conjugem et parvulos pascere curabat. Hic erat tam tacitus ut putaretur mutus. Post longam [Col. 0866C] vero infirmitatem moritur, et eo moriente maxima tempestas oritur. Unde omnes capita moventes et hunc pessimum dicentes, cui vita sanitatem, mors denegat sepulturam, ac fetor ejus homines nunc ingredi vetaret. Tercia die, adhuc pluvia impediente, de domo ejicitur, utcunque terrae infoditur. Econtra uxor ejus erat corpore sanissima; ita garrula ut cuncta membra ejus viderentur esse lingua. Porro tanta libidine insaniebat quod vix aliquis de vicinis ejus luxuriam evadebat. Substantiolam quam habuit cum fornicatoribus consumpsit, natos mendicatum ire permisit. Postquam hoc Deus noluit diutius pati, repentina morte defungitur; sed tanta serenitas coeli mundo infunditur, ut ipse aer ei ad sepulturam famulari videretur. Ambobus ita defunctis, filia admodum [Col. 0866D] parvula superfuit, cujus mentem talis cogitatio incidit, utrum patris an matris (fo 66 vo) vitam imitari possit. Cumque patris infortunium, matris vero fortunam mente revolveret, placuit ut in matris vestigia vivendi pedem poneret. Haec meditans obdormivit, et ecce quidam igneo aspectu astitit, quid meditetur inquirit. Illa ejus aspectu perterrita, omnium quae cogitavit oblita, dixit sibi nulla inesse meditamina. At ille per manum arripiens eam: »Veni, inquit, et utrosque, patrem scilicet et matrem, vide, et cujus tunc placet magis vestigia sequere.« Duxitque eam in campum floridum, omni amoenitate conspicuum, mira suavitate odoriferum, praeclara luce splendidum, in quo multa [Col. 0867A] milia erant laetantium, inter quos cernit patrem suum omni decore circumdatum. Qui ei etiam occurrens, filiam vocat, dulciter salutat, amplexatur, osculatur. Illa gaudio repleta rogat ut ei secum ibi manere liceat. Qui hoc tunc fieri posse negat, si autem eum imitari velit, post illuc veniat. Porro ductor manum ejus tenuit, et eam ad videndam matrem perduxit. Quae ad laevam prospexit vallem profundissimam omni horrore plenissimam, in qua erat fornax succensa, emittens tetri ac putridi fumi volumina. In hac erat mater ejus usque ad collum dimersa, et ignei serpentes eam circumplexi suxerunt ejus praecordia. Tetri spiritus superastabant, et eam cum furcis ferreis in flammae vorticem trudebant. Quae suspiciens filiam cognovit et magno ejulatu [Col. 0867B] vociferavit: »Filia, filia dulcissima, nunc miseram matrem tuam adjuva. Recordare doloris quem habui quando te genui. Memento quali te cura nutrivi. Numquam tibi malum exhibui. Pro ludo duxi fornicationes et adulteria. Nunc pro his invenerunt me tormenta ineffabilia. Ne despicias lacrimas matris tuae miserae, sed extende manum et educ me de lacu miseriae.« Illa autem, clamore illius permota, in fletum est soluta. Quae mox a ductore relinquitur et in lecto ubi prius invenitur. Quia vero matri subvenire non potuit, tam religiose vixit quod non est dubium quin post obitum ad patrem suum venerit.

Scio, karissimi, quod vos prolixus sermo gravat, et timeo ne vobis fastidium ingerat; sed non debetis [Col. 0867C] moleste ferre verba de patria et superna angelorum curia, quia si scurra in foro venias [f. naenias] concinnis verbis funderet, aliquis vestrum forsitan intenta aure auscultaret (fo 68) quod animae perditio esset. Multo magis oportet vos sollicita mente verba vitae percipere per quae potestis ad gaudia angelorum pertingere.


Ad conjugatos.

Viri uxores cum omni dulcedinis affectu diligant, fidem eis per omnia custodiant, sacris noctibus et noctibus jejuniorum, et eo tempore quo feminae naturalem infirmitatem patiuntur ab eis abstineant. Filios suos in disciplina et timore Domini nutriant, ab omni malo, maxime ab inpudicicia corrigant, ne [Col. 0867D] sicut Hely et filii ejus in judicium corruant (I Reg. IV).

Mulieres viros suos similiter intime diligant, timeant, fidem sincero corde custodiant, ad omne bonum, ut duo oculi, invicem sibi consentiant. Filii parentibus in omnibus obediant, quia in hoc maxime vitam suam prolungant. Servi et mercennarii dominis suis serviant fideliter, nullam fraudem eis faciant. Domini servis victum et vestitum, mercernariis promissam mercedem tribuant, ne post hoc sempiterna praemia a justo Domino amittant.

Quae nunc dicturus sum debetis omnes servare, si vultis cum Christo regnare. Cum mane surgitis, debetis vos in primis signo sanctae crucis signare, [Col. 0868A] animam et corpus vestrum Dei gratiae commendare, et antequam aliud agatis, ad ecclesiam festinare, elemosinam vobiscum portare aut mancipium vestrum facere portare; pauperi vobis occurrenti, aut vos expectanti propriis manibus hylariter dare; dives nummum, mediocris obolum, alius panem, alius veterem vestem, et quodcunque illud est unde pauper laetificatur. Hoc vobis remuneratur qui dicet in judicio: Quod pauperibus fecistis, mihi fecistis (Matth. XXV). Deinde, cum in ecclesiam veneritis, in primis Deo gratias pro omnibus beneficiis suis referre debetis: quod vos creavit, baptismo regeneravit, sanguine Filii sui a morte liberavit, ad gaudia angelorum vocavit. Post haec peccata vestra confitentes terrae procumbere, lacrimas et preces pro vobis et [Col. 0868B] pro omni populo Christiano, et pro omnibus fidelibus defunctis effundere, Deum rogare ut toto corde a malo declinare et bonum possitis amare, et in Christiana religione vitam consummare; deinde omnium sanctorum suffragia deprecari quatenus ab hostibus animae et corporis mereamini liberari. Ut enim hostes corporis cupiunt vobis vitam adimere, bona (fo 68 vo) vestra diripere, sic hostes satagunt animae animas vestras trucidare, opera vestra recompensare. Saevus hostis est superbia, quae homines a Deo et ab angelis separat, daemonibus associat, ab altis coelorum retrahit, in ima inferni demergit. Crudelis hostis est luxuria, quae corpora in baptismate sanctificata polluit et sulphureo igni involvit. Magnus hostis ira quae mentem lacerat, odium vel [Col. 0868C] discordia quae corrodens concordiam dissipat. Si ab his hostibus tuti fueritis, tunc hostibus corporis in omnibus praevaleatis. Si servicium Dei in ecclesia agitur, debetis cum reverentia ibi astare usque dum perficiatur; deinde accepta benedictione, corporis necessaria providere. Cum vero ad mensam ventum fuerit, non debetis, ut pagani qui ignorant Deum, aut ut bruta animalia, ad prandium accedere, sed Pater noster prius dicere, aut per aliquod sanctum verbum cibum vestrum benedicere; deinde de singulis vobis appositis elemosinam incidere, pauperibus mox distribuere, quia in nullo melius quam in pauperibus potestis peccata vestra redimere, et aeternas divicias acquirere. Sicut enim aqua [Col. 0868D] extinguit ignem, ita elemosina extinguit peccatum. Tunc minuet vobis Deus Pater culpam et auget substantiam. Cum itis dormitum, debetis vos omnes signare, vos et omnia vestra Deo commendare, a subitanea et inprovisa morte liberari et ut in bonis actibus inveniamini deprecari.

Quadragesimam, Quatuor Tempora et omnes vigillas, nisi festum interveniat, debetis bene jejunare; quod in cibo et potu vobis superfuerit, egenis erogare; Dominicas et sollemnitates sanctorum a servili opere bene servare, ecclesias frequentare, sanctis lectionibus atque justorum relationibus vacare; bonum discere et docere, malum non facere et prohibere, pauperes et peregrinos in hospicium recipere, nudis et egenis necessaria impendere, infirmos [Col. 0869A] cum rebus vestris visitare, consolando allevare, homicidium nec facto nec consilio perpetrare, quia qui hominem ad imaginem Dei creatum occiderit, cum diabolo, qui homicida erat ab initio (Joan. VIII) particeps erit. Fornicationes et omnes corporis pollutiones, et maxime adulteria, debetis fugiendo execrare, scientes vos per haec maxime a Deo alienari (fo 70). Fornicatores enim et adulteros judicabit Deus. Corpora namque vestra sunt Spiritus sancti templa, in baptismate dedicata. Qui ergo templum Dei violat, hunc Deus disperdens damnat (I Cor. III). Quale nefas sit stuprum per aves etiam demonstratur.

Aquila pullos suos contra radium solis ungue suspendit; qui irreverberato visu jubar solis intendit, [Col. 0869B] huic curam pastus ut proprio partui impendit; qui vero visum a sole deflectit, hunc de adulterio alterio [alterius?] aquilae conceptum deprehendit, pastum ei subtrahit, de nido ut alienum ejicit. Ita Christus pastum sui corporis illi non impendit, de nido paradysi repellit, qui inmundicia luxuriae sordescit. Non debetis perjurare, nec falsum testimonium dicere. Qui enim perjurat, Deum abnegat, et hunc Christus in judicio coram Patre et angelis negans damnat (Luc. XII). Qui autem falsum profert testimonium, incidet illud testimonium: Perdet Deus omnes qui locuntur mendacium (Psal. V). Non debetis praedari, nec furari, quia neque fures, neque rapaces regnum Dei possidebunt (I Cor. VI). A voracitate et nimia potatione debetis quam maxime [Col. 0869C] abstinere, quia ebriosi non possunt regnum Dei possidere (ibid.). Non debetis maledicere, quia maledici [Col. 0870A] ab illa benedictione: Venite, benedicti (Matth. XXV), excluduntur, et illa maledictione: Discedite a me, maledicti (ibid.) multabuntur.

Cum excommunicatis non debetis communicare, scilicet non salutare, non cum eis orare, nec manducare, oscula devitare. Nam qui excommunicato communicat [(145) 1Kb] ut excommunicatum Ecclesia reprobat. Qui autem vel armis, vel pecunia, vel consilio eis fert auxilium, habendus est ut patrator scelerum. Sicut enim membro a corpore praeciso non valent unguenta et universa medicamina, ita excommunicato ab Ecclesia non prosunt cuncta Ecclesiae sacramenta aut oramina. Nam quidam praedives, dum excommunicatus moreretur, post novem annos uxor ejus moriens filios petit ut juxta virum suum [Col. 0870B] sepeliretur. A quibus, dum ad [del. ad] sepulchrum aperitur, corpus patris crudum et integrum invenitur; insuper sarcophagum plenum bullienti aqua fervebat, de qua putridus fetor surgebat. Quorum mens dum inde confusa turbatur, a clero excommunicatus indicatur. Ante novem annos namque sedicionem in quadam civitate fecit, et ob hoc a sacerdote (fo 70 vo) ejusdem loci sententiam excommunicationis excepit. Quem filii moesti adierunt, patrem suum absolvi petierunt. Mira res! Ubi a sacerdote longe in alio loco absolvitur, corpus defuncti in cinerem resolvitur. Igitur, karissimi, cuncta quae dixi devitanda declinate, omnia vero quae dixi facienda facere curate, ut, cum venerit Christus cunctis reddere praemia laborum, videatis in Syon [Col. 0870C] Deum deorum (Psal. LXXXIII), ubi sunt quae oculus non vidit (I Cor. II), caetera.



DOMINICA IN QUINQUAGESIMA.
[Col. 0869]

[Col. 0869C] Quam magna multitudo dulcedinis tuae, Domine, quam abscondisti timentibus te! (Psal. XXX.) Vere, Karissimi, magna et ingens est multitudo divinae dulcedinis, quam perfruendo justi affluunt omnibus deliciis. Haec dulcedo nunc quidem Deum timentibus absconditur, tunc autem sperantibus in eum aperitur, cum in gaudio Domini oculo ad oculum Regem gloriae in decore suo videbunt (Isa. XXXIII), et ipsi glorificati ut sol fulgebunt (Matth. XIII). Tunc, inquam, perfruentur illa dulcedine in quam nunc angeli insaciabiliter desiderant prospicere (I Petr. I), cum de bonis Domini saciantur quae nunc nullius hominis oculos videre, nec auris audire, nec alicujus sapientis cor potest cogitare quae Deum diligentibus [Col. 0869D] praeparatur (I Cor. II). Ad hanc gloriam perveniendam scala nobis hodie aperitur, per quam hodie a fidelibus coeli culmen attingitur. Haec autem scala est karitas, per quam ad coeli fastigia tendit Ecclesiae humilitas. Hujus scalae vero latera sunt geminae dilectionis [leg. dilectiones], Dei scilicet et proximi dilectio. Porro gradus qui his lateribus inseruntur sunt diversae virtutes per quas karitatis praecepta complebuntur; per quas qui rite scandit, [Col. 0870C] faciem Domini qui est caritas, in jubilo videbit (Job XXXIII).

Quindecim autem gradus texuntur, quia per quindecim gradus caritatis coelestia petuntur. Unde et in templo Domini ad sanctuarium quindecim gradibus ascendebatur, quia scandens in hac scala ad coelestis templi sanctuarium Christum sublevatur. Psalmi quoque quindecim gradus inscribuntur quibus heae virtutes instruuntur per quas aethera a beatis scanduntur. Quindecim autem sunt ter quinque, quia per fidem sanctae Trinitatis oportet nos quinque sensibus nostris opera caritatis implere.

Primus itaque gradus hujus scalae est pacientia, in qua animas possideri docet aeterna Dei sapientia. [Col. 0870D] In hoc gradu scandentes gressum firmamus, si injurias et contumelias patienter pro Christi amore (fo 72) toleramus, qui obprobria et flagella et ipsam mortem pro nobis patienter sustinuit, et se imitantibus praemia permanentis gloriae restituit.

Secundus gradus intexitur benignitas, per quam angelicae societatis acquiritur dignitas. Hujus gradui gressum imprimimus, si pro malis non mala, sed bona retribuimus, et proximis nostris necessaria [Col. 0871A] pro posse nostro benigne impendimus, quia et Christus suis crucifixoribus pro malo bonum, scilicet vitam aeternam, pro sua passione reddidit, quam suis quoque imitatoribus tribuit.

Tercius gradus inseritur pietas, per quam supernorum civium adipiscitur dulcis sacietas [leg. societas]. In hoc gradu pia mens scandens transcendit, sed aliorum felicitate non aemulatur. Invidia enim diaboli mors introivit in orbem terrarum (Sap. II): imitantur autem illum qui sunt ex parte ejus.

Quartus gradus innectitur simplicitas, per quam coelestis gaudii subitur multiplicitas. In hunc gradum pedem ponimus, si perperam, id est fraudulenter non agamus, scilicet si fidei servitio nichil subtrahimus, et bona non populi favore sed sola [Col. 0871B] Dei causa facimus.

Quintus gradus huic scalae inditur humilitas, per quam adtingitur angelica sublimitas. In hoc gradu scandens mens solidatur, si de accepta scientia non inflatur (I Cor. VIII), et Deum superbis resistere, humilibus autem dare gratiam recordatur (I Petr. V).

Sextus gradus est mundi contemptus per quem superni regni acquiritur census. In hoc gradu exultat anima gloriosa, si non est ambiciosa, quia potentes potenter pacientur tormenta (Sap. VI). Si autem Domino placuerit dicere: Amice, ascende superius (Luc. XIV), non renuat subire leve Domini onus (Matth. XI), ut possit prodesse verbo et exemplo [Col. 0871C] fratribus.

Septimus gradus ponitur voluntaria paupertas, pro qua gloriae et diviciarum in domo Domini accipitur ubertas (Psal. III). In hunc gradum figit homo vestigia, si non quaerit quae sibi solummodo, sed quae omnibus sunt utilia et ad laudem Christi pertinentia. Hic talis scandat laetus, quia paravit in dulcedine sua pauperi Deus (Psal. LXVII).

Octavus gradus est pax, quae aeternae lucis est fax. In hoc gradu mens roboratur, si nec verbis nec factis ab aliquo irritatur, et si corpus et [del. et] animae in Dei servitio subjugatur, et anima spiritui concordans Domino Deo jugiter famulatur. In hoc (fo 72 vo) gradu positi beati dicuntur, quoniam filii [Col. 0871D] Dei vocabuntur (Matth. V).

Nonus gradus scribitur bonitas, per quam intratur coelestis vitae jocunditas. In hunc homo scandit gradum, si non solum non facit, sed nec cogitat malum.

Decimus gradus est spirituale gaudium per quod pertingitur ad angelorum contubernium. In hunc gradum laetetur homo se conscendisse, si non gaudet super iniquitate (I Cor. XIII), si non gaudet super ruina inimici, nec de malis quae eveniunt alii, congaudet autem veritati (ibid.), scilicet omnibus gestis ad honorem gloriae Christi qui est veritas et vitae praemium et plenum omnium gaudium.

[Col. 0872A] Undecimus gradus locatur sufferentia, per quam supernae gloriae adipiscitur eminentia. Hunc gradum scandere animus arripiet si omnia mundi adversa pro Christo suffert. In hoc gradu constituti beati scribuntur si persecutionem pro justitia paciuntur quomodo regnum Dei sortiuntur (Matth. V).

Duodecimus gradus dicitur fides, quae homines efficit angelis concives. Per hunc gradum homo gressum premit si cuncta de Deo et aeterna vita pie dicta vel scripta fideliter credit, quia est impossibile sine fide placere Deo (Hebr. XI).

Tercius decimus gradus est [add. cui] annectitur spes quae non confundit praestolantes res spirituales. In hunc gradum pedes sancta [f. add. anima] levat, si omnia bona de futura vita sperat.

[Col. 0872B] Quartus decimus sequitur longanimitas, per quam impetratur angelorum aequalitas. Hunc gradum quilibet scandens apprehendet si omnes promissiones Dei aequaminiter sustinet, si onus Dei tamdiu bajolat quousque ipse veniens jugum de collo ejus excutiat, et eum a labore cessare et in requie recumbere faciat.

Quintus decimus gradus ultimus ponitur perseverantia, per quam paradysiacae amoenitatis capiuntur prata virentia. In hunc gradum mens alta petens se pervenisse congaudeat, si de Dei misericordia numquam desperandus (sic) excidat. Qui enim perseveraverit usque in finem, hic salvus erit (Matth. XXIV). Qui per hos omnes gradus rite scandet, hunc [Col. 0872C] Deus karitas in cellaria aeternae dulcedinis introducit.

Hanc [leg. haec] scala, karissimi, per timorem erigitur, per quem karitas ad summum deducta, ipsa in haereditatem, ut filius Domini, introducitur. Timor vero ut servus foras ejicitur (I Joan. IV). Duo sunt timores, unus servilis, alter filialis. Servus quippe peccans timet dominum ne damnetur; (fo 74) filius timet patrem ne exhaeredetur. Per servi lem timorem declinemus peccata, ne poenas horrendi supplicii incidamus: per filialem defleamus transacta, ne gratia Patris nostri et aeternis gaudiis careamus. Per hos timores et spem caritate adepta, Deum et vitam aeternam diligamus, et per caritatem omnia bona agamus, ut sanctuarium Dei haereditate possideamus [Col. 0872D] (Psal. LXXXII). Karitas omnes virtutes praecellit; immo cunctae virtutes ab ea ut rami de arbore prodeunt, cunctaeque in eam, ut semitae in viam, tendunt. Haec est regia via quae sola homines ducit de exilio hujus miseriae in civitatem coelestis patriae. Si quis sine caritate bona patrat, in vanum laborat. Et si omnes virtutes absque karitate possideat, ita est quasi qui pulverem inventum [in ventum?] portat. Dicit enim Scriptura: Si quis omnes linguas et hominum et angelorum et omnia bona omnibus dicat, karitatem autem non habeat, similis erit aeri aut cymbalo quod dulciter sonat (I Cor. XIII). Deinde dicit: Si quis prophetia sit praeditus et noticia omnium mysteriorum insignitus et scientia [Col. 0873A] omnium rerum peritus, et tali fide subnixus ut montes de loco ad locum transferre valeat, karitate autem careat, coram Deo pro nichili existat (I Cor. XII). Iterum dicit: Si quis omnes facultates suas in cibes pauperum distribuat et se ipsum ad martyrium ignis tradat, si karitas in eo non sit, nichil ei prosit (ibid.). Haec in duo, in dilectionem scilicet Dei et proximi dividitur, ut in Evangelio dicitur. In his duobus praeceptis universa lex pendet et prophetae (Matth. XXII). Heae sunt geminae alae quibus sancti ad coelestia sublevantur, sicut propheta testatur. Sument, inquit, sancti pennas ut aquilae et volabunt (Prov. XXIII). Sicut ergo avis sine duabus alis se non valet in aera sublevare, ita nullus potest sine duobus [(146) 1Kb] mandatis ad coelestia transvolare. Ideo [Col. 0873B] et in duabus tabulis erant scripta decem legis praecepta. In una namque erant tria ad dilectionem Dei pertinentia, quem jubemur diligere toto corde, tota mente, tota anima (Matth. XXII). Erant enim haec: Deus unus est: Non facies sculptile (Exod. XX) et hoc ad Patrem. Deinde: Non assumes nomen Dei tui in vanum. Idem Non perjurabis (ibid.), et hoc ad Filium. Exin Sanctifica diem Sabbati (ibid.), quod nunc Dominica die facimus nos Christiani, et hoc pertinet ad Spiritum sanctum in quo aeternam (fo 74, vo) requiem habebimus quando vacabimus, et Deum, sicuti est, facie ad faciem videbimus (I Joan. III). Porro in altera VII continebantur per quae dilectio proximi completur, quem ut nosmetipsos diligere [Col. 0873C] praecipimur (Matth. XXII).

Tria et IIII fiunt VII. Anima habet tria, scilicet memoriam, intelligentiam, voluntatem. Corpus autem constat ex IIII elementis. Quali ergo amore anima corpori jungitur, tali dilectione justum est ut proximis conjungamur. Sic autem scriptum est: Honora patrem tuum et matrem. Non occides. Non moechaberis. Non furtum facies. Non falsum testimonium dices. Non concupisces rem proximi tui, non uxorem, nec omnia quae illius sunt (Exod. XX). Haec, karissimi, nullusvestrum vultpati, ideo nulli faciat, et sic se legem Christi, qui est karitas, implere sciat.

Haec arbori comparatur quae secus decursus aquarum transplantatur, cujus non defluet folium, nec aliquando desinet facere fructum (Psal. I). Radix [Col. 0873D] arboris quae deorsum in terra fixa [(147) 1Kb] firmatur est dilectio proximi quae per amicos et inimicos dilatatur. Porro qui in altum crescens erigitur dilectio Dei intelligitur. Rami qui undique inde prodeunt sunt diversae virtutes quae de karitate procedunt. Folia quibus arbor decoratur est bona voluntas qua fidelium plebs perornatur. Hoc folium non defluet, quia pro bona voluntate quisque mercedem a Deo percipiet. Hujus arboris poma sunt opera bona. Semen in fructu de quo alia arbor nascitur, est praedicatio, per quam auditor pascitur et arbori karitatis fructificandus ramus inseritur. Haec arbor numquam ferre fructum desinet, quia karitas numquam a [Col. 0874A] bono opere languet. Haec super rivos aquarum plantatur, quia per fluenta Scripturarum instruimur qualiter karitas impleatur. Igitur per solam karitatem omnia mandata Dei complentur et nichil est quod sine hac agitur.

Scire autem, karissimi, debetis qualiter dilectionem perficiatis. Non enim est hoc solum dilectio homines salutare et eis osculum vel bonum diem dare. Dilectio proximi perficitur duobus modis, uno ut nemini faciatis quod ab alio pati rennuatis (Tob. IV); secundo ut quaecumque vultis ut vobis homines faciant, haec unusquisque vestrum aliis impendat (Matth. VII). Nullus vestrum vult pati furtum et adulterium, vel aliquod damnum, nulli faciat. Ab aliis vultis vobis impendi (fo 76) necessaria, facite [Col. 0874B] eis, si potestis, similia. Si quis substantiam mundi habuerit et fratrem suum in Christo necessitatem pati viderit, et viscera sua ab eo clauserit, quomodo karitas Dei in hoc manet? (I Joan. III.) Hic est ut ficus quae non fructum, sed tantum folia habuit, et ideo maledicta a Domino mox aruit (Matth. XXI).

Haec quia terram occupat infructuosa, securis irae Dei ad radicem ejus est posita, ut arbor non faciens bonum fructum excidatur et in ignem mittatur (Matth. III). Haec itaque dilectio, karissimi, ut proximis vestris egentibus necessaria praebeatis, esurientibus cibum, sicientibus potum, nudis vestimentum, vagis hospicium, infirmis, captivis, viduis, [Col. 0874C] pupillis visitationis solatium exhibeatis, ipsis etiam inimicis vestrae religionis, Judaeis et paganis, si a vobis exposcant, necessaria pro Deo impendatis. Quod enim Judae pro Christo tribuitis, ab ipso mercedem loco Petri accipietis. Ad haec praecepta nos instruenda creavit Deus in nobis diversa membra, et ea quae sunt carentia honore magis sunt necessaria. Et si quid unum membrum patitur, omnia membra compatiuntur (I Cor. XII). Si enim spina pedi infigitur, protinus dorsum ad evellendum curvatur, oculi curiose prospiciunt, manus festinant ut eruant. Nos omnes Christiani unum corpus sumus, cujus caput est Christus (Col. I), oculi sunt doctores, iter ad lucem aeternae vitae monstrantes, aures verbo vitae obedientes, nares inter bonum et malum [Col. 0874D] discernentes, os bona docentes, manus ecclesias, viduas, pupillos defendentes, pedes pauperes pascentes. Igitur cum simus membra Christi et Ecclesiae, debemus alterutrum, ut membris nostris necessaria, prout possumus, impendere et malis eorum condolere. Tali modo dilectio proximi comprobatur, quae malum non operatur (Rom. XIII).

Dilectio autem Dei est ut Deum habeamus carius quam omnem gloriam et divicias mundi hujus. Deum namque amare est mandata ejus servare. Tunc Dominum super omnia diligimus, si minis vel blandiciis impulsi contra Dei praecepta agere, dignitates, gloriam, omnem demum substantiam amittimus, [Col. 0875A] ipsum etiam corpus ad diversa supplicia mortis prius tradimus quam a praeceptis Domini recedamus. Hoc enim martyres fecerunt, ideo ad Deum, qui est karitas, triumphantes pervenerunt. Ipsi quoque, homines similes nobis (fo 76), passibiles fuerunt; sed eos nec tribulatio, nec angustia, nec persecutio, nec fames, nec periculum, nec nuditas, nec gladius, neque mors, neque vita, neque principatus, neque potestates, neque instantia, neque futura, neque fortitudo, neque altitudo, neque profundum, neque ulla creatura a karitate Dei separare potuerunt (Rom. VIII). Ideo magna dulcedine Dei nunc perfrui meruerunt. Ad hanc magnam multitudinem Dei dulcedinis pervenitur per karitatem quae est plenitudo legis (Rom. XIII). Narrat etiam Evangelium [Col. 0875B] quia cum Dominus Hiericho appropinquaret, caecus quidam secus viam mendicans sedebat, qui a Domino non pecuniam, sed lumen petebat et protinus impetrabat (Luc. XVIII). Hiericho luna dicitur et nostrae mortalitatis defectus intelligitur. Huic Dominus appropinquavit, cum carnem nostrae mortalitatis assumpsit. Caecus hic totum genus humanum figurat, quod lucem aeternae vitae ignorabat. Quod pius Dominus, qui est lux vera (Joan. I), fidei et scientiae lumine illuminavit, et in admirabile lumen suum de tenebris vocavit (I Petr. II).

Karissimi, IIII feria debetis frequentius ad ecclesiam convenire, confessionem de peccatis vestris [Col. 0876A] praesbiteris facere, poenitentiam ab eis toto corde suscipere, cineres capitibus vestris imponere, et ad hoc reminisci cinerem et pulverem esse. Dein XL dies jejunando, vigilando, orando, a carnalibus desideriis abstinendo, bonis operibus insistendo corpus vestrum pro Christo mortificare et vos vivam hostiam Deo immolare. Si ita carnem vestram viciis et concupiscentiis crucifigitis (Gal. V), in futura resurrectione cum Christo regnabitis: si enim compatimur, et conregnabimus (Rom. VIII).

Quidam praedives homo, multis criminibus involutus, saeculo renunciavit, monasterium, monachus factus, intravit. In quo honores sibi oblatos refugit, obprobria et quaeque adversa pro Christo libenter pertulit, orationi frequenter cum lacrymis incubuit. [Col. 0876B] Quadam nocte, cum prostratus in oratione jacuit, lux immensa super eum coelitus emicuit, insuper vox sonuit, peccatum ejus dimissum retulit. O ingens clementia nostri Conditoris, qui non clam, sed tacite huic peccata relaxavit, sed per lucem coruscando et per vocem sonando eum consolans, nos ad poenitentiam provocavit! Omnes igitur, dum possimus, ad poenitentiam toto corde curramus, et faciem Domini, dum licet, in confessione praeveniamus (Psal. XCIV), ut eum quandoque in illa magna dulcedine laeti videamus, quam oculus non vidit (I Cor. II), et caetera.



IN CAPITE JEJUNII.
[Col. 0875]

[Col. 0875C] Quaerite Dominum, dum inveniri potest, invocate eum, dum prope est (Isa. LV). Karissimi, Deus in hac vita quaerendus est, in hac vita invocandus. Qui in hac vita quaerunt eum fide et operatione, post hanc vitam invenient eum in laeticia et exultatione. A nullo autem ibi invenitur, a quo hic sancta conversatione non quaeritur. Hic quippe est omnibus invocantibus eum in veritate. Ibi erit longe omnibus qui hic ambulant in vanitate. Qualiter autem sit quaerendus per prophetiam docet ipse Dominus:

Derelinquat impius viam suam, id est malam vitam, et vir iniquus cogitationes suas, id est malas voluntates, et revertatur ad Dominum, per confessionem et poenitentiam, et miserebitur ejus, per indulgentiam, et ad Dominum nostrum per melioris vitae inmutationem, [Col. 0875D] quoniam multus est ad ignoscendum (ibid.), liberans a poenis, dans vitae aeternae remunerationem. Mala incoepta derelinquere et bona opera facere, est Dominum quaerere. In bono opere usque in finem perseverare, est Deum, qui est vita aeterna, invenire. Qualiter autem sit invocandus docet per eundem prophetam idem Dominus.

Frange, inquit, esurienti panem tuum. Egenos induc in domum tuam. Nudum operi (Isa. LVIII). Dimitte in te peccanti. Et tunc invocabis et Dominus exaudiet. Clamabis, et dicet, Ecce assum (ibid.). [Col. 0876C] Omni tempore, dilectissimi, sed maxime istis diebus, quaerite Dominum bene vivendo, et vivet anima vestra (Psal. CXVIII). Invocate eum, assidue orando, et dabit vobis aeterna gaudia.

Clamat Scriptura, excitans nos ad bona futura, Memento unde excideris et age poenitentiam (Apoc. II). In paradyso in omnibus deliciis fuimus; sed, heu! astucia diaboli inde in hunc lacum miseriae excidimus. Mox tristis sententia nos perculit, quae omnes, proh dolor! mortem subire et in pulverem reverti compulit. Unde hodie poenitentia afflicti, cinerem nostris capitibus imponimus, quia nos in pulverem mortis redigi gemimus. Et quia per gustum vetiti cibi mortem incidimus, ideo nunc jejuniis (fo 78 vo) nos affligimus, quatenus abstinentia nobis aditum [Col. 0876D] ligni vitae aperiat, quae concupiscentia interdictae arboris clauserat. Miserum quippe humanum cor, multis miseriis infectum, in miseriis obstupuit, duruit, sensum doloris amisit. Idcirco misericors et miserator Dominus, pater misericordiarum, inisero condoluit, multis medicaminibus Scripturae ei consuluit. E quibus hodie medicamento poenitentiae stupidum cor demulcet, sicque admonet:

Convertimini ad me in toto corde vestro, in jejunio et fletu et planctu, et convertimini ad Dominum Deum vestrum, quia benignus et misericors est, paciens et [Col. 0877A] multum misericors, et praestabilis super malicia (Joel. II). Sed qualiter converti debeamus ipsum docentem audiamus: Sanctificate jejunium (ibid.). Qualiter? Non solum ab extraneis, sed etiam a propriis uxoribus debetis istis abstinere diebus; odio et invidia carere; quae vobis in cibo et potu superfuerint pauperibus distribuere; orationi jugiter insistere; illatam injuriam non vindicare, sed potius pro inimicis orare; praeceptis Dei in omnibus obedire, nulla prava actione ejus monitis contraire. Porro qui ad lites et contentiones jejunat, et post prandium ebrietati et luxui vacat, diabolus, ut puto, membrum ipsius simulat qui nullo corporali cibo vescitur, sed malicia et nequitia pascitur. Ut autem scribitur in Tobia; multum valet jejunium cum elemosina [Col. 0877B] (Tob. XII), quia per jejunium diabolum ab anima expellitur; per elemosinam vero anima a morte redimitur. Genus enim daemoniorum in nullo potest exire nisi cum jejunio et oratione (Matth. XVII). Et sicut aqua extinguit ignem, ita elemosina peccatum (Eccli. III), et haec liberat a morte, et non patitur ire in tenebras. Ideo, karissimi, hos dies cum omni diligentia jejunate, ut possitis diabolum vicia et concupiscentias persuadentem superare. Elemosinis peccata redimite, orationibus aeternae vitae praemia acquirite. A sordibus peccatorum vestem baptismatis lacrimis lavate; in sanctis operibus mundi estote. Quiescite jam aliquando agere perverse. Discite nunc bene facere, scilicet oppresso [Col. 0877C] subvenite, pupillo juste in judicio judicate, viduam et advenam defendite, egenum et pauperem de manu tribulantis eripite (Isa. I) (fo 80). Et tunc eritis Domino in populum, et ipse erit vobis in Dominum.

Quia enim homo de paradyso exiens in lacum mortis corruit, Filius Dei de aula coeli egrediens pro eo exilium subiit, signis et miraculis nos de somno desidiae excitavit, demum morte sua ad vitam reparavit. Unde scriptum est: Erunt oculi tui videntes praeceptorem tuum, et aures tuae audientes vocem post tergum monentis (Isa. XXX). Praeceptor noster Christus erat, qui nos praecepta vitae docuerat. Hunc praeceptorem beati oculi apostolorum viderunt et auribus suis verba vitae audierunt, quae tunc mundo [Col. 0877D] praedicationibus, nobis autem scriptis innotuerunt. Sed nos, pigri et inutiles servi, terga in faciem Domini nostri damus, cum praecepta ejus contemnendo calcamus. Ipse autem rebelles nos post tergum monet ut ad interitum properantes revocet; reverti nolentibus blanditur, vitam pollicetur, reversos benigne amplectitur, ut filiis miseretur. Unde, karissimi, quia ipse Pater et Dominus noster est, et nos lutum, revertamur ut servi ad Dominum clementissimum, revertamur ut filii ad Patrem piissimum.

Cum de paradyso expulsi sumus, dictum est nobis: Pulvis es et in pulverem reverteris (Gen. III). Ut ergo redire possimus, poenitentiam hodie in cinere et cilicio agimus. Pulvis quippe sumus et cinis [Col. 0878A] et vermis, putredo filius hominis. Et quia repatriare contendimus, hostes, id est daemones, iter salutis nobis obsidere novimus; ideo arma spiritualia, quod est oratio, humiliatio, afflictio, sustollimus, ut contra spiritualia nequicia (sic) pugnare et omnia tela ignea nequissimi hostis extinguere possimus (Ephes. VI). Cum enim hodie processionem cum crucibus facimus, quasi hostibus armati ad pugnam obviam imus. Unde et per letaniam sanctos in adjutorium nostrum invocamus, quatenus viriliter decertare et in coelesti aula triumphare valeamus.

Quarta aetate mundi aedificavit Salomon Domino templum septem annis, quod destructum a Babyloniis, reaedificatum est a Jesu sacerdote XL et VI [Col. 0878B] annis. Salomon est Christus, templum Ecclesia. Hoc templum VII annis a Salomone aedificatur, quia Ecclesia VII donis Spiritus sancti a Christo informatur. A Babyloniis destruitur, quia a daemonibus variis viciis subruitur; sed iterum ab Jesu XL et VI annis reaedificatur, quia his XL et VI diebus Ecclesia in templum Dei coaedificatur (fo 80 vo). Ab hodierna quippe die usque in Pascha XL et VI dies computantur. Templum quoque corporis Christi XL et VI annis aedificatur, cui Ecclesia incorporatur. Maria quippe XII annorum extitit quando Christum genuit; Christus namque XXX annorum fuit et IIII dum morte solutus corruit. Qui anni simul juncti XL et VI fiunt; totque dies a Capite jejunii usque in Pascha existunt, qua die Christus templum corporis [Col. 0878C] sui restituit, quod prius impulsio Judaeorum solvit. Ideo IIII feria jejunium inchoamus, quia Christus suum jejunium IIII feria inchoasse praedicamus; quem secunda feria baptizatum non ignoramus, cui per jejunium incorporari desideramus, et Salomonem, qui IIII aetate mundi templum in figura Ecclesiae construxit, similamus, in qua nunc coaedificari a Christo optamus. Ideo istis IIII diebus jejunatur, quia Ecclesia a quatuor plagis mundi in aedificium templi Dei congregatur. Deinde XL diebus jejunatur, quia per IIIIor Evangelia et decem legis praecepta hoc templum in Christo consummatur, quia non venit solvere legem, sed implere (Matth. V). Ideo X litera, quae prima est in nomine Christi, [Col. 0878D] decem significat, et decalogum legis insinuat, et formam crucis exprimit, in qua Christus pendens cuncta debita nostra pro nobis Deo Patri solvit. Ergo, dilectissimi, imitemur Christum ut filii karissimi. Sequamur ejus vestigia ut videamus eum in gloria. Et quia Scriptura dicit: Thesaurizat homo et ignorat cui congregabit ea (Psal. XXXVIII), quia insipiens et stultus peribunt et relinquent alienis divicias suas et sepulchra eorum, domus illorum in aeternum (Psal. XLVIII), quia haereditabit homo vermes, bestias, serpentes, cuncta terrena despiciamus, coelestia appetamus, jejuniis, vigiliis, orationibus corpus nostrum nunc maceremus, ut in resurrectione futura cum Domino gloriae perhenniter regnemus, ubi oculus non vidit nec auris audivit (I Cor. II), et caetera.



DOMINICA IN QUADRAGESIMA.
[Col. 0879]

[Col. 0879A] Syon, fuge, quae habitas apud filiam Babylonis (Zach. II). Syon, quod dicitur specula, est fidelium populus qui Regem gloriae speculaturus est in coelestibus. Babylon vero, quod confusio sonat, est hic mundus qui in confusione peccatorum est positus. Cujus filia est malorum universitas, quae nimis est misera, quia retribuetur ei sua iniquitas. Nos (fo 82) igitur, karissimi, nos Syon sumus, qui apud filiam Babylonis habitamus. Nos Spiritus sanctus per prophetam hortatur ut de ea fugiamus ne cum ea penitus dispereamus. Cum Loth Sodomam subvertendam comperit, protinus de ea ad montem salvandus fugit. Qui postquam ab ea exiit, civitas cum omni populo igne et sulphure interiit (Gen. XXIX). Si in ea permansisset, utique incendium [(148) 1Kb] cum aliis perditioni [Col. 0879B] eum involvisset. Nemo dubitat quin iste mundus sit igne solvendus, omnisque populus corde et animo ei inhaerens valida tempestate cum ea disperdendus. Christus namque rex coelestis Hierosolimam cum omni exercitu angelorum et sanctorum est venturus, et hanc Babyloniam funditus subversurus, universosque amatores ejus in stagnum ignis et sulphuris missurus; sponsam vero suam, quae apud Judaeos peregrinatur, eruiturus et in coeleste palatium inducturus. Unde, delectissimi, sicut Loth de Sodoma ad montem fugit salvandus, ita nos, dum licet, per puram confessionem et per veram poenitentiam de hoc mundo ad montem Christum confugiamus, ut incendia aeterni supplicii evadere et nuptiis Christi sponsae interesse valeamus. [Col. 0879C] Qui hoc donum a Deo habeant, mundum et cuncta quae mundi sunt relinquant, se ipsos et omnia sua Deo offerant, ut pro his centuplum et vitam aeternam recipiant (Matth. XIX). Qui vero hoc dono careant, saltem peccata et carnis illecebras deserant, per poenitentiam ad Christum fugiant, ut perfectorum participes fiant. Si aliquod forum, karissimi, esset ubi centum aureos pro uno cupreo nummo dare audiretis, omnes cum summa festinantia curreretis, currere neglegentes miseros et insanos judicaretis, vos retardantes maledictis impeteretis. Pro vilissimis et caducis rebus quae (sic) cottidie inviti perdimus, quae nobis aufert furum fraudolentia, raptorum violentia, vorax flamma interdum consumit, demum dira mors ab [Col. 0879D] eis nos violenter evellit, pro his, inquam inaestimabiles nobis divitiae promittuntur, pro his incomparabilis gloria nobis dabitur, et tamen miseri gravati, imo caecati, illa neglegimus quae semel adepta numquam amittere possemus. Ad haec adipiscenda hortatur currere nos sacra Scriptura. Currite, inquit, ut comprehendatis (I Cor. IX). Et Dominus in Evangelio (fo 82, vo): Currite dum lucem habetis, ne tenebrae vos comprehendant (Joan. XII). Per lucem [Col. 0880A] vita, per tenebras mors intelligitur. Dum igitur vivimus et sani sumus, ad poenitentiam et satisfactionem curramus, ne tenebris mortis praeventi, velimus et nequeamus. Nemo apud se dicat: Adhuc juventute floreo, sanitate vigeo, ideo gaudiis mundi et carnis deliciis frui bene adhuc potero. Cum vero senex fuero, vel infirmari coepero, tunc satis emendare valebo. Est enim Deus misericors et praestabilis super malicia (Joel. II), et sicut unum, ita multa mihi relaxat flagicia. Hanc cogitationem, karissimi, diabolus homini mittit, ut eum in consuetudinem peccandi perducat, et ita repentina morte praeventum secum ad tartara cruciandum pertrahat. Ideo dicit Scriptura: Fili, differre noli de die in diem converti ad Dominum, ne subito ira ejus veniens disperdat [Col. 0880B] te (Eccli. V). Misericordia enim et ira ab illo, quia si homo tardat, mors non tardat. Et iterum: Memento creatoris tui in diebus juventutis tuae, ante quam veniat tempus afflictionis tuae (Eccle. XII). Itaque, karissimi, tempore juventutis, cum sani simus et peccare possumus, peccata per poenitentiam corrigamus, ne tempore afflictionis, scilicet senectutis vel infirmitatis, velimus nec possimus. Unde dulcis et rectus Dominus, qui legem poenitentiae dat in via delinquentibus, sic blanditur se derelinquintibus: Convertimini ad me, inquit, filii revertentes, et ego revertar ad vos, et recipiam vos (Jer. III). Ecce, karissimi, suavis Dei clementia nos filios vocat et a se refugos et ad aeterna supplicia properantes nos revocat, ut nobis dulcis vitae jocunda gaudia tribuat. [Col. 0880C] Igitur, dum licet et bene possumus, omnes faciem Domini in confessione praeveniamus (Psal. XCIV), quia sicut in baptismo originalia, ita per confessionem relaxantur crimina actualia. Ideo sicut nulla verecundia nos retraxit a peccati perpetratione, ita nulla nos revocet a reatus confessione. Nam confessio est Dei judicium, per quod homo justificatur. Duo namque sunt Dei judicia, unum in hoc saeculo, aliud in futuro. In futuro quidem judicio judex erit Deus, homo reus, accusator diabolus. Sententia super reos prolata a judice est: Discedite a me, maledicti, in ignem aeternum (Matth. XXV). In hoc autem judicio, sacerdos Christi vicarius est judex (fo 84), homo qui reus est etiam accusator, [Col. 0880D] judicis sententia est injuncta poenitentia. Qui igitur in isto judicio judicatur, in illo non damnatur. Unde dicitur: Si nos judicaremus, non utique judicaremur (I Cor. XI). Unde, karissimi, quicumque perit, de sua ipsius negligentia perit, cum propheta dicat: Erit fons patens David in ablutionem peccatoris et menstruatae (Zach. XIII). Fons David est misericordia Dei omnipotentis. Omnis qui in hoc fonte abluitur a sordibus, in aeternum salvabitur. David [Col. 0881A] quippe rex et propheta adulterium cum fidelis militis sui uxore commisit et ipsum pravo consilio occidit; sed dum se in hoc fonte per poenitentiam abluit, et dignitatem regiam retinuit, et prophetiae gratiam non amisit. Petrus, qui perjurio Dominum negavit (Matth. XXVI), dum se in hoc fonte lacrimis lavit, apostolatus honore eum Dominus non privavit.

Paulus, qui Ecclesiam crudeliter vexavit (Act. IX), dum se hoc fonte lavit, doctor Ecclesiae esse meruit.

Cyprianus, qui magus extitit et multa atque horrenda crimina diu patravit, dum se hoc fonte emundavit, episcopus effectus, nobilis doctor, gloriosa vita fulsit ac insigne martyrium duxit.

Theophilus, qui in scripto Deum abnegavit et in [Col. 0881B] dominium se diaboli mancipavit, hoc fonte lotus, jus diaboli evasit.

Maria Magdalena, quae se multis sordibus commaculavit (Luc. VII), postquam se hoc fonte lacrimis lavit, prima Christum resurgentem videre meruit (Joan. XX).

Maria Aegyptiaca, quae vulgare scortum omni populo plurimis annis extitit, hoc fonte lota, post gloriosa signis claruit.

Thaïs, sceleribus famosa, omni spurciciae dedita, dum hoc fonte abluitur, et culparum veniam et vitae coronam consequitur. Et quid plura commemorem? Quotquot ab initio prolapsi ad poenitentiam sunt reversi, si in hoc fonte sunt loti, veniam sunt consecuti. Hic omnibus patet. Omnes recipit, omnes a [Col. 0881C] sordibus emundat, et ipsum nullius inmundicia coinquinat. Unde dicitur quod etiam menstruis patet, quibus nulla inmundicia comparari valet. Per hoc nobis innuitur quod nullum peccatum ab aliquo perpetratur quod non hoc fonte a poenitente revocatur. Hic fons, si esset obstrusus, totis viribus niti deceret ut fieret nobis reclusus. Nunc cum pateat omnibus, cur miseri salutem (fo 84, vo) nostram neglegimus et sordes nostras hoc fonte diluere refugimus? Pius namque Dominus dicit: Nolo mortem peccatoris, sed ut convertatur et vivat. Et ut nullus ad eum converti moretur, per prophetam pollicetur: In quacumque hora peccator conversus fuerit, omnia peccata ejus oblivioni tradentur (Ezech. XXII). Non dixit post septimanam, vel post mensem, vel post [Col. 0881D] annum, sed eadem hora cum ingemuerit ei remittuntur.

Unde legitur quod quidam sanctorum hanc gratiam a Deo habuisse [leg. habuerit] quod posset singulorum merita per vultus illorum discernere. Quadam itaque die, dum fratres ecclesiam frequentarent, vidit eos hylari vultu et splendida facie intrantes et angelos Dei laetos eis commitantes. Unum vero turpi ac deformi et nebuloso vultu vidit, et daemones horribili visu ignem et fumum ex ore et naribus exhalantes juxta eum ambulare et utrumque catena eum trahere, angelum autem Domini longe retro tristem sequi. Hoc ut senex conspexit, magno ejulatu flevit. Peracto divino officio iterum intuetur [Col. 0882A] eos gloriosa facie egredientes et angelos Dei cum eis hylariter incedentes, et eum quem tam miserabili vultu viderat prius ingredientem, nimis perfulgida facie conspicit egredientem, atque angelum Dei amplexibus ejus inhaerentem, diabolum vero longe cum catena sequentem. Hoc viso senex exultavit, et cunctos convocans, omnia quae prius et quae postea viderit narravit. Quem cum rogarent ut eis sua facta manifestaret, ait: »Hactenus in inmundicia vixi; sed hodie ingressus ecclesiam, lectionem de poenitentia audivi et mox eadem mala numquam me perpetraturum Deo promisi.« Hoc audientes, cum gaudio gratias retulerunt, dicentes: Quoniam bonus, quoniam in saeculum misericordia ejus (Psal. CXVII). Ecce, karissimi, ut iste meliorationem vitae Deo [Col. 0882B] spopondit, protinus ab eo misericordiam invenit. Facite ergo dignos fructus poenitentiae (Matth. III), ut veniam consequamini divinae clementiae. Qui in cogitatione deliquit et mulierem ad concupiscendum vidit, per confessionem hoc abolere festinet ut Deus animam suam, ut filiam archisynagogi in domo mortuam resuscitet (Marc. V). Qui vero verbis est lapsus, et aliquod malum est consiliatus, per confessionem et orationem hoc diluat, ut eum Dominus a peccato mortifero, ceu viduae filium extra portam elatum, surgere praecipiat (Luc. VII) (fo 86). Qui autem factis a Deo recesserat, jejuniis et elemosinis hoc celerius redimat, ut eum Domini pietas, velut Lazarum de monumento scelerum fetentem, erigat (Joan. XI). Nullus vestrum ob multitudinem facinorum [Col. 0882C] desperet de Dei misericordia, cum audiat quod Ninivitis triduano jejunio data sit venia.

Ninivae civitas erat magna, in latum habens iter diei, in longum iter dierum trium; in qua plus quam centum XXti milia hominum habitabant. Qui omnes tam impie vivebant quod eos Dominus de civitate ut Sodomam subvertere disponebat. Prophetam tamen suum praemisit qui ejus inminens excidium praediceret, quatenus per poenitentiam periculum evaderent. Propheta autem, metuens verba sua venire in derisum, cum eis conversis sciret Dominum civitatem non subversurum, navim intravit, declinans Dei imperium. Itaque Dominus mare ventis et procellis commovit et pene navim fluctibus involvit. Viri, ut sibi naufragium inminere senserunt, [Col. 0882D] sortem miserunt, deprehensum prophetam in undas projecerunt; moxque, cessante tempestate, tranquillitas et serenitas redierunt. Jonam autem magnus piscis devoravit, in cujus ventre tres dies deambulavit. Post tercium diem jussu Domini contra Niniven evomuit eum in aridam. Qui festinus civitatem ingreditur, voce magna clamans quia post tres dies Ninive subruitur. Igitur rex et universus populus terrore convertitur, cinere prosternitur, cilicio induitur, jejuniis et vigiliis triduo affligitur. Quorum ut Dominus poenitentiae vidit laborem, mutavit sententiae rigorem (Joan. I - III). En, karissimi, ob triduanum jejunium innumerabilis populus evasit Dei judicium. Per hoc Christianus populus [Col. 0883A] edocetur, si unus homo tot criminibus quod ipsi omnes involveretur, si toto corde ad Deum converteretur, triduana poenitentia veniam consequeretur, quia regnum coelorum vim patitur et violenti diripiunt illud (Matth. XI). Rei etenim per poenitentiam dexteram Dei vindicem suspendunt et quodammodo regnum coelorum sibi indebitum violenter per confessionem diripiunt. Ideo isti dies sunt ad hoc constituti ut nos orationibus purgemus et Creatori nostro pro peccatis nostris satisfacere jejuniis curemus, quia per haec duo hostes sternuntur, vicia vincuntur, daemones expelluntur. Amalech namque, quem populus (fo 86, vo) armis superare non valuit, hunc Moyses precibus stravit (Exod. XVII). Cum apostoli a quodam homine non possent daemonem [Col. 0883B] ejicere, Dominus, eum ejiciens, coepit eis dicere: Quia hoc genus in nullo ejicitur nisi jejunio et oratione (Marc. IX). Ad jejunium nos informandos Dominus XI dies jejunavit et diabolum se temptantem Scripturis superavit, nosque ab ejus temptatione liberavit. Post hoc angeli accesserunt et ei ut Deo ministraverunt (Matth. IV).

Moyses, cum populum Dei de Aegypto eduxisset, et juxta montem Synam castra posuisset, mons Syna usque ad coelum ardebat, atque de medio ignis Deus mandata legis, cunctis audientibus, praecipiebat. Moyses vero montem ascendit, XI dies jejunans ibi cum Domino perstitit. Legem in tabulis scriptam a Deo accepit, descendens de monte populum ydolum fecisse et adorasse repperit, zeloque [Col. 0883C] Domini succensus, tabulas projiciens fregit, de populo ad XX milia trucidare praecepit. Denuo montem conscendit, XL dies ab esu abstinuit, legem recipere et populo veniam impetrare meruit. Insuper facies ejus tanta gloria resplenduit quod populus prae claritate eum inspicere non potuit (Exod. XIX-XXXV).

Jezabel, regina, prophetas Dei occidit et Heliam ad interficiendum quaesivit. Ille in desertum fugit, cibum ab angelo accepit, XL dies absque edulio mansit (III Reg. XIX), et post hoc in curru igneo Dominus eum in coelum transtulit (IV Reg. II).

Daniel, cum XX dies abstinuit, visiones et colloquia angelorum meruit; et in lacum leonum missus, leones vicit, cibum insuper a propheta jussu angeli [Col. 0883D] accepit (Dan. VI). Johannes Baptista, dum abstinentiae studuit, ipsum mundi Salvatorem baptizare meruit (Matth. III). Sed isti et alii quam plures sancti pro vita aeterna jejunaverunt, et post jejunium omnes glorificati sunt. Quanto magis nos jejunare pro peccatis nostris debemus, ut atrocia aeternae mortis supplicia evadamus, tunc autem erit Deo nostro acceptabile jejunium si ab escis abstinentes, a viciis quoque et peccatis studeamus jejunare, et quae in cibo et potu nobis superfuerint, pauperibus hylariter erogare. Nam qui a cibis et non a peccatis jejunat, diabolum simulat, qui cum jugiter ab esu corporali abstineat, numquam mala perpetrare cessat. Dicit Apostolus sicut hodie audivimus [Col. 0884A] (fo 88): Ecce nunc tempus acceptabile, ecce nunc dies salutis. Nemini dantes ullam offensionem sed in omnibus exhibeamus nos Dei ministros, in multa pacientia, in vigiliis, in jejuniis multis et in caritate non ficta (II Cor. VI). Qui nunc tempus acceptabile neglegit et dies salutis nunc perdit huic post mortem ad poenitentiam tempus acceptabile non erit, nec dies salutis, sed damnationis habebit.

Karissimi, ista XL est Christianorum carrina. Nam multa in anno committimus quae pertinent ad carrinam, et ideo Ecclesia statuit ut pro his jejunemus hanc XLmam. Est etiam decima vitae nostrae. Sicut enim de aliis rebus, ita etiam decimam debemus dare de diebus. Annus namque CCCtis LXta [Col. 0884B] diebus constat, et cum nos de ista XLma, exceptis Dominicis diebus, XXXVI diebus jejunemus, quasi de diebus [decimam] persolvimus. Lex quoque decem praeceptis completur, et annus IIIIor temporibus, scilicet vere, aestate, autumno, et hieme volvitur, et homo IIII elementis, id est igne, aere, aqua, terra perficitur. Qui ergo IIII nostri corporis qualitatibus in IIIIor anni temporibus contra Dei decem praecepta fecimus, justum est ut his quater denis diebus Deo nostro satisfaciamus. Hoc autem ideo circa passionem Domini agimus, quia si compatimur, et conregnabimus. Scire autem volo vos, dilectissimi, unde dies XL sint instituti.

Cum Deus populum suum de jugo Pharao (sic) eripuit, XL annos eum per desertum duxit, panem [Col. 0884C] coeli eis pluit, qui omne delectamentum habuit. Aquam de petra produxit quae saporem mellis et olei praebuit, vestimenta illorum non sunt vetustate attrita, nec maculata sordibus, et non erat in tribubus eorum infirmus (Psal. CIV).

In nocte praecessit eos angelus Domini in columna ignis et reppulit ab eis horrorem noctis. In die vero protexit eos in nube ab aestu caloris (Exod. XIII). Qui post XL duas mansiones intraverunt in terram repromissionis. Si XL annis diem pro anno decimabis, XL dies computabis. Hii sunt isti XL dies quos observat populus Christianus, quem de oppressione diaboli redemit Dominus, quem per custodiam X praeceptorum et IIII Evangeliorum id est corpore suo pascit. Sanguinem de latere suo ut [Col. 0884D] aquam de petra produxit. Quae petra bis virga percussa est, scilicet caro Christi duobus lignis crucis affixa (fo 88, vo). Qui potus dat saporem mellis et olei, quia oleo misericordiae vulnera peccatorum nostrorum sanat et melle aeternae dulcedinis nos saciat, et si vestimenta quae in baptismo suscepimus viciis non atteruntur, nec peccatis polluuntur, tunc praecedet nos igne Spiritus sancti in nocte hujus tenebrosae vitae, in die vero judicii proteget nos nube suae humanitatis ab aeterni incendii ardore. Ab hodierna die usque in sanctum Pascha XL et duo dies computantur. Quos si sobrie, juste et pie vivendo observamus, Pascha Domini laetantes cum populo Dei celebrabimus, et sicut ipsi per XL duas mansiones [Col. 0885A] intraverunt terram repromissionis, ita nos intrabimus gaudium aeternae exultationis. Igitur confessione et oratione debemus nos a peccatis emundare, lacrimis et jejuniis Deo satisfacere, elemosinis ea redimere, sicut dicit Dominus. Hoc est jejunium quod elegi. Frange esurienti panem tuum et egenos vagosque induc in domum tuam.

Legitur quod in terra repromissionis tres civitates erant constitutae, ad quas debuerunt confugere quos ignoranter contingeret hominem occidere, in quibus propinquis occisi non licebat insequentibus eos nocere (Deut. XIX). Istae tres civitates, karissimi, sunt confessio, elemosinae, oratio. Unde et tercia civitas Helyopolis, id est civitas Solis vocatur, quia qui assidue orat cum Deo loquitur. Quia igitur [Col. 0885B] scienter et ignoranter multis modis nosmetipsos occidimus, et proximos nostros per prava exempla neci dedimus, ad has civitates toto annisu confugiamus, et debitas poenas evadamus.

Sicut cras lecturi sumus, Dominus in majestate sua cum omnibus angelis veniet et omnes gentes [Col. 0886A] ante se colliget, justos a dextris statuet, impios a sinistris ut haedos ponet. Tunc dicet his qui a dextris erunt: Venite, benedicti Patris mei, percipite regnum quod vobis paratum est ab origine mundi. Esurivi, et dedistis mihi manducare, sitivi et dedistis mihi bibere, nudus eram et operuistis me, hospes et suscepistis me, infirmus et in carcere et visitastis me. Tunc dicet et sinistris: Discedite a me, maledicti, in ignem aeternum qui paratus est diabolo et angelis ejus. Esurivi et non dedistis mihi manducare, sitivi et non dedistis mihi (fo 90) bibere, nudus eram et non operuistis me, hospes eram et non suscepistis me, infirmus et in carcere, et non visitastis me. Et ibunt hii in supplicium aeternum, justi autem in vitam aeternam (Matth. XXV). Igitur, karissimi, dum judex expectat, [Col. 0886B] nullus vestrum salutem suam neglegat. Omnes isto tempore ad poenitentiam curramus, ne cum sinistris tunc supplicium incidamus, sed cum dextris gaudium Domini intrare mereamur et in laude ejus sine fine gloriemur, quam oculus non vidit (I Cor. II), et caetera.



DOMINICA II IN QUADRAGESIMA.
[Col. 0885]

[Col. 0885B] Esto consentiens adversario tuo cito, dum es cum illo in via (Matth. V). Vita ista, karissimi, qua vivimus est quaedam via qua ad patriam tendimus. Quot enim dies hic ducimus, quasi tot dietas currimus. In [Col. 0885C] via hac noster adversarius est sermo divinus. Cum enim iram vel odium perficere exardescimus, dicit nobis: Non occides (Exod. XX). Cum carnis inmundiciam explere concupiscimus, dicit: Non moechaberis (ibid.). Cum alienis rebus inhiamus, dicit: Non furaberis (ibid.). Cum proximis nostris mala molimur, dicit: Non falsum testimonium dices (ibid.). Ergo quia in omnibus desideriis nostris nobis adversatur, quasi adversarius in via nos comitatur. Huic adversario consentiamus cito, ne forte accusando tradant (sic) nos judici Christo, judex vero ministro, id est diabolo, qui mittat nos in carcerem, id est in infernum, quia inde non exibimus donec novissimum quadrantem reddamus (Matth. V), [Col. 0885D] id est pro minimo peccato poenas recipiamus. Ex IIII namque qualitatibus subsistimus, et ideo IIII quadrantes Deo persolvere debemus. Ex igne enim karitatis fervorem, ex aere ingenii perspicacitatem, ex aqua baptismi et lacrimarum abolitionem, ex terra debitae servitutis debite [del. debite] devotionem, sed hic quadrans novissimus pervertit caeteros sensus per carnales impetus et pertrahit eos ad illicitos actus. Et de igne quidem furorem, de aere elationem, de aqua libidinis fluxum, terra de se reddit mundanorum desideriorum appetitum. Hunc quadrantem cogimur in carcere persolvere, dum terrena opera in aeternis poenis compellimur luere.

Unde, karissimi, decet vos frequenter istis diebus ad ecclesiam convenire, monita salutaria intenta [Col. 0886B] aure audire, pro vobis et pro omni populo orare, fabulas et inania colloquia (fo 91, vo) ubique, sed maxime in ecclesia declinare, quia de omni verbo ocioso quod locuti fuerint homines reddent Deo [Col. 0886C] rationem in die judicii (Matth. XII). Multi enim frequentant ecclesias, quod cum gemitu cogor dicere, quibus multo melius esset domi residere.

Praedicante Domino, turbae ad eum diversa mente confluxere. Quidam ob coelestis vitae doctrinam, quae dulcis de ore ipsius manabat; quidam ob medelam, quia omnem languorem curabat; quidam ob inopiam, quia facile V panibus V milia hominum saciabat; quidam ob signorum magnitudinem, quia coecis visum, surdis auditum, claudis gressum, mortuis vitam dabat; quidam ob invidiam, ut verba ejus irriderent et opera ejus ad malum perverterent. Ita hodie plurimi ad ecclesiam confluunt, quidam ut divinum officium et vitae verba audiant, [Col. 0886D] quidam ut peccata sua confiteantur et preces Domino fundant, aliqui ut amicis confabulentur, alii ut inimicis insidientur, quidam ut preciose vestiti videantur, alii ut mulierculis colloquantur, alii ut verba Dei irrideant et operae Dei impedimento fiant. Hii veniunt missi a diabolo, quia dum ipse alias occupatur, praemittit hos ut opus Dei per eos insidiatur. Sed sicut Christus non cessavit Petro et apostolis coelestia nunciare, quamvis sciret haec Judam et Pharisaeos cruciare, ita oportet nos filiis Dei patriam suam desiderantibus gaudia sempiterna praeloqui, quamvis noverimus nuncios, immo filios diaboli inde torqueri.

Erat namque praeceptum in lege ut tintinnabula (sic) essent intexta in sacerdotali veste, ut ingrediente [Col. 0887A] tabernaculum sonitus audiretur et non moreretur (Exod. XXXIX). Vestis tintinnabulis intexta est vita sacerdotum praedicatione subnixa. Si enim populo regnum Dei et justiciam ejus annuntiant, animas suas salvant. Si autem justiciam absconderint, et populus iniquitate mortuus fuerit, sanguis ejus de manu sacerdotum requiritur, quasi eum occiderint (Ezech. III). Est bestia nomine panthera, variis coloribus decora. Haec silvam ingreditur, diversis herbis vescitur, et deinde in petra stans vocem emittit, et omnis turba bestiarum in circuitu accurrit. Solus draco fugit. Tunc suavem odorem eructat et omnes languores sanat (fo 92). Per hanc bestiam significantur sacerdotes multis virtutibus discolores, quos convenit silvam Scripturae ingredi, variis sententiis [Col. 0887B] ut herbis repleri, deinde in petra Christo bonis operibus stare, populum undique convocare, et tunc salubrem Scripturae odorem efflare, et aegros morbis linguae medicamine curare, draconem diabolum ab eis effugare.

Istis diebus, karissimi, alleluia, quod est melos laeticiae, intermittimus, et tractum, cantum tristiciae, canimus, quia pro peccatis nostris oportet nos hic tristari, ut liceat nobis quandoque cum angelis laetari. Ideo etiam nunc vela in ecclesiis suspenduntur, quo populo secreta sanctuarii absconduntur, quia coelestia nobis ob peccata celantur quae ob poenitentiam nobis reserantur.

Legitur quod Hierosolyma triplici muro circumdata fuerit, quam Nabuchodonosor, auxilio sex regum, [Col. 0887C] expugnando cepit, inhabitantes quosdam occidit, quosdam in Babylonem duxit. Aliqui qui in turrim in medio civitatis sitam fugerunt salvati sunt.

Hierosolyma sunt fidelium populi, triplici muro, scilicet fide, spe, karitate circumdati. Quos Nabuchodonosor, id est superbia, principale vicium, cum aliis sex viciis, id est invidia, odio, vana gloria, avaricia, crapula, luxuria, pugnans invadit, muros, id est fidem, spem, karitatem destruit. Inhabitantes occidit dum fideles peccatis mortis obruit. Alios in Babylonem duxit, dum in peccatis mortuos ad tartara rapit. Turris vero civitatis est protectio confessionis. Quisque ergo fidelium, destructis muris virtutum, ad turrem confessionis festinanter fugiat, [Col. 0887D] ne a Chaldaeis, id est a daemonibus, pereat.

Legitur etiam hodie, cum Dominus in partes Tyri secederet, quod mulier Chananaea ad eum pro filia sua clamaret, quam daemonium male vexabat, et protinus salutem filiae impetrabat (Matth. XV). Tyrus est hic mundus, in cujus partes Dominus secessit, dum carnem nostram induit. Mulier, a finibus illis egressa, est Ecclesia de gentibus congregata. Cujus filia quae a daemonio vexatur est quaelibet anima quae a viciis occupatur. Haec matre orante curatur, dum conversa anima per orationem a viciis purgatur. Venit enim pius Dominus ut quaerat quae perierunt domus Israel, id est coetus angelorum, et inventas reducat ad societatem eorum (fo 92, vo). Unde, karissimi, sanctificate jejunium, [Col. 0888A] ut passionis ejus consortes mereamini cum angelis habere aeternarum epularum gaudium. Praelatos vestros et omnes majores honorate, parentes vestros in senectute vel egestate consumptos rebus vestris sustentate. Ad haec enim exercenda monent nos avium exempla.

Nam legitur quod aquila senescens a pullis suis pascatur usque dum in pristinam juventutem renascatur.

Similiter fertur quod merops, senescens, a pullis suis nutriatur. Cyconia quoque, senectute gravata et plumis nudata, a pullis alis circumvelatur et cibo assiduo recreatur. Et si talia exercent volucres, quanto magis decet ut ea exempleant homines? Elemosinis redimite vos a peccatorum et poenarum periculo, [Col. 0888B] quia bona est elemosina cum jejunio. Haec a morte liberat et haec peccata purgat (Tob. IV, XII), sed et in tenebras ire non patitur, sed vitam aeternam [vita aeterna] per eam dabitur [dabit].

Thabita quippe, plena operibus bonis et elemosinis, ad vitam resuscitatur, viduis et orphanis flentibus. Cum enim vestes ostenderent quas illis faciebat, mox eam Petrus vitae restituebat (Act. IX). En, karissimi, quantum elemosinae valent. Non solum enim a morte liberant, sed etiam a morte corporis suscitant.

Tobias quoque, qui quadriennio lumen oculorum amiserat, per elemosinas et jejunia angelo visitante receperat (Tob. II, XI).

Legitur de quodam theloneario quod nunquam [Col. 0888C] elemosinam praebuerit alicui pauperculo. Quadam die dum pauperes inter se differrent [f. dissererent] quanta bona illi et illi eis impendissent, ille vero thelonearius, quamvis ditissimus, nunquam aliquid boni eis exhibuisset, unus illorum intulit quod ad praesens elemosinam ab eo accepturus sit. Cui dum unusquisque prout habuit deposuisset si ab eo saltem minimum quid acciperet, ille protinus ad domum thelonearii cucurrit elemosinam importunis vocibus petiit. Ea vero hora panis a ministris mensae imponebatur. Cumque thelonearius furore repletus circumspiceret si forte lignum vel lapis se furenti offerret quod in faciem vociferantis jactaretur, prae ira cuneum arripnit, in ora clamantis pauperis [Col. 0888D] projecit. Quem ille amplectitur, laetus ad socios regreditur, cuneum demonstrat, quem se ab eo accepisse (fo 94) memorat. Non multo post idem thelonearius est gravi infirmitate tactus et ad extrema perductus. Ad quem mox daemones convenerunt, cuncta ejus male gesta eo vidente recensuerunt. Cumque angeli adessent et ab ejus custode bona ejus requirerent, dixit quod nunquam sibi assensum ad bonum praebere voluerit, nisi quod quadam die cuneum iratus in pauperem jactaverit, quem ipse nunc secum attulerit. Angeli vero cuneum ab eo acceperunt et in minimas micas diviserunt. Et cum daemones gravia pondera peccatorum in statera ponerent, angeli micam imponebant quae praeponderabat. Hoc tamdiu fecerunt usque dum [Col. 0889A] micae ponderibus daemonum praeponderabant. Daemones vero injuriam sibi factam vociferabant, proprium suum servum per vim sibi tolli clamitabant. Res in judicium Dei differtur, sed angelis orantibus ad vitam redire permittitur. Qui mox de infirmitate convaluit, gratias immensae clementiae Dei retulit, infinitas elemosinas omnibus egenis deinde cottidie exhibuit. Quodam die pauperem obvium habuit, quem protinus veste preciosa, qua ipse utebatur, induit. Pauper vero eam vendere voluit. Postquam ille vestem in venalium rerum loco pendentem vidit, moestus factus, domum rediens flevit, et ita prae tristicia obdormivit. Cui Dominus Jesus eadem veste indutus apparuit, cur fleret inquisivit. At ille: »Quia inquit, quod tuis famulis a nobis indignis [Col. 0889B] datur, portare dedignatur. Ille vero vestem praetulit.«---»En, inquit, quam dedisti vestis me tegit.« At ille evigilans, pauperes beatos praedicat, de quorum numero se Dominus affirmat. Protinus omnem substantiam suam vendidit, egenis cuncta distribuit. Insuper servo suo praecepit ut se venderet [Col. 0890A] et acceptam pro eo pecuniam pauperibus erogaret. Quem vix ad hoc compulit quod eum negociatoribus vendidit et pecuniam, ut petiit, miseris impertiit. Ipse vero venditus domino suo fideliter serviit, annonam suam cottidie indigentibus tribuit. Ipse pane et aqua contentus fuit. Tandem gloriosis miraculis claruit, qui jam syderea regna promeruit. Igitur, karissimi, dum elemosina ita ab omni malo liberet et sic potenter ad coelestia hominem exaltet, hanc omnes pro modulo vestro frequentate, res vestras in coelestes thesauros recondere (fo 94, vo) festinate. Nemo dicat quod quid det non habeat. Ab eo bona voluntas accipitur, cum judex, pro calice aquae frigidae, praemium repromittat (Matth. X). Et cui deest substantia quae detur, ab eo bona voluntas [Col. 0890B] accipitur. Facite ergo vobis pauperes amicos de iniquitatis mammona, ut cum defeceritis, recipiant vos in aeterna tabernacula (Luc. XVI), ubi sunt gaudia quae oculus non vidit (I Cor. II) et reliqua.



DOMINICA TERCIA.
[Col. 0889]

[Col. 0889B] Loquetur Dominus pacem in plebem suam et super sanctos suos et in eos qui convertuntur ad cor (Psal. LXXXIV). Quia, karissimi, per illicita desideria defluximus, a Creatore nostro elongati longe a corde recessimus. Unde Dominus, malis nostris offensus [Col. 0889C] et ad iracundiam provocatus, dixit nobis iratus: Redite, praevaricatores, ad cor (Isa. XLVI). Et quia per confessionem et poenitentiam ad cor reversi sumus, et per jejunia et per elemosinas nunc satisfacere cupimus, ideo pacem in plebem suam loquetur, dum ei veniam et vitae praemium pollicetur. Cessent, inquiens, oculi tui a ploratu et vox tua a singultu, quia merces erit operi tuo (II Psal. XV). Super sanctos suos pacem loquitur, dum gloria et honore coronari eis promittitur (Psal. VIII). Vos, inquit, estis qui in temptationibus mecum permansistis (Luc. XXII); mercedem laborum ego reddam vobis. Super illos etiam qui ad cor convertuntur pacem loqui perhibetur, quia nominum eorum per labia sua non [Col. 0889D] ultra meminisse fatetur (Psal. XV). Nomina eorum haec fuerunt: fures, rapaces, fornicatores, adulteri, immundi, ebriosi, mendaces, malorum inventores. Horum nominum non vult Deus amplius recordari, sed cum sint fonte lacrimarum abluti et elemosinis sanctificati, merentur alio nomine ab eo vocari. Nam qui prius, proprio merito appellabantur incesti, nunc per gratiam nuncupantur casti; qui prius superbi, nunc humiles; qui prius asperi, nunc misericordes; qui prius sordidi, nunc sancti vocantur. Haec nomina scripta sunt in coelo, haec non delebit Dominus de libro vitae. Sed quia nunc Christiani bellum cum viciis et daemonibus gerunt, hostes nostri arma sua crudelius acuunt, acrius in sibi resistentes insurgunt, atrocius [Col. 0890B] sibi et suo servicio renunciantes impetunt. Nunc in castra Dei discordiam seminant, nunc ira exasperant, odio perturbant, carnalibus desideriis accepto [leg. a coepto] itinere retrahere festinant. Sed (fo 96) cum milites Christi ad arma orationum [Col. 0890C] confugiunt, cuncta hostis machinamenta dissolvunt. In fide enim, inquit Apostolus, resistite diabolo et fugiet a vobis. Per bona opera appropinquate Deo et per gratiam appropinquabit vobis (Jac. IV).

Narrat Dominus quod quidam bonum semen in agro suo seminavit, sed nocte, dormientibus hominibus, inimicus zizania superseminavit. Postquam autem semina in herbis surrexerunt, zizania simul apparuerunt. Servi hoc videntes a domino sciscitantur unde zizania creverint, cum ipse bonum semen sparserit. Ille vero inimicum hoc fecisse respondit. Cum autem illi ea eradicare vellent, prohibuit ille, ne forte triticum simul evellerent, utraque usque ad messem crescere sinerent, tempore messis [Col. 0890D] ipse messoribus dicturus esset: zizania in fasciculos ad comburendum colligite, triticum autem in horreum meum congregate (Matth. XIII).

Homo qui bonum semen seminavit in agro est Dominus qui coelestem doctrinam et virtutes sparsit in mundo. Inimicus qui, dormientibus hominibus, super seminavit zizania est diabolus qui a fide et bono opere inmittit vicia. Servi qui voluerunt ea eradicare sunt praelati Ecclesiae qui cupiunt malos a bonis segregare. Sed Dominus hoc vetat fieri ne forte simul reprobentur electi. Praesertim cum plurimi coram hominibus appareant et eorum opera arbitrio intimi judicis placeant, plerosque non ad judicium humanum ut bonos eligat quos intima censura ut malos reprobat. Vult autem eos Dominus [Col. 0891A] hic esse permixtos, ut boni per malos exerceantur et pro pacientia habundantius remunerari mereantur. Numquam enim Abel erit quem malicia Cain non exercuerit. Numquam cum Sem benedicetur qui ab Cham non irridetur. Non cum Joseph a patre amatur in quem odium fratrum non grassatur. Non cum David regni sceptrum obtinebit qui ab Saul persecutionem minime passus fuerit. Tempore autem messis messores zizania colligentes fasciculos ad comburendum ligabunt, quia angeli tempore judicii malos a bonis separabunt et fures cum furibus, rapaces cum rapacibus, crudeles cum crudelibus, invidos cum invidis, inmundos cum sordidis in debitis poenis sociabunt. Triticum vero (fo 97, vo) in horreum congregabunt, cum electos in [Col. 0891B] praeparata sibi gaudia disponunt.

Legitur hodie in evangelio quod quidam a daemone obsessus, insuper erat caecus et mutus, a quo Dominus daemonium ejecit, visum et loquelam reddidit (Luc. XI). Hic homo significat genus humanum quod daemones obsidebant cum idololatriae inserviebat, visu carebat, cum lumen fidei non videbat. Voce erat privatum cum a laude Dei erat mutum. Ab hoc Dominus daemonium expulit, cum ydolatriam destruxit. Oculos aperuit cum lumen coelestis gratiae humanis mentibus infudit. Linguae officium reparavit cum ora a laude Dei muta ad coelestia carmina reseravit. Ejecto autem daemonio terribile est quod dicitur a Domino: Cum inmundus spiritus exierit ab homine, per arida loca requiem quaerit et non [Col. 0891C] inveniens dicit: Revertar in domum meam unde exivi. Et cum vacuam invenerit, VII nequiores spiritus secum sumit et cum eis egrediens quasi proprio jure totum possidebit. Et erunt novissima hominis illius pejora prioribus (Luc. XI).

Cum quilibet homo peccata per confessionem evomit, inmundus spiritus ab eo exit. Qui loca arida perambulat, quia sanctos homines in concupiscentiis mundiarios multis modis temptat. Sed quia ei non consentiunt, requies ei in illis non conceditur. Unde ad domum quam reliquit revertitur, et cum eam ab studio bonorum operum vacantem invenit, VII spiritus nequiores se, id est VII principalia vicia secum sumit et cor a Spiritu sancto vacuum tota [Col. 0891D] malignitate invadit. Et tunc hominis illius novissima erunt prioribus pejora, quia quicumque post confessionem ad peccatorum consuetudinem regreditur est sicut canis qui ad vomitum revertitur. Unde, dilectissimi, a peccatis vos jugiter custodite, verba Dei intenta aure audite, devota mente implere studete, quia beati qui audiunt verbum Dei et custodiunt illud. Fugite maledulce servicium pessimi Domini, immo oppressionem tyranni crudelissimi, et toto corde suave jugum et leve onus piissimi Domini (Matth. XI), ac confugite sub alas Patris vestri, benignissimi Domini, qui non solum ad se conversos recipit, verum etiam sempiterna gaudia tribuit. Peregrinum namque filium, qui omnem substantiam cum (fo 98) meretricibus dissipavit, qui [Col. 0892A] fame et inedia coactus, ad patrem mercennariis adaequandus remeavit, balneatum praecipua veste et anulo induit, convivium per vitulum saginatum instructum refecit, majore intrare nolente haeredem instituit (Luc. XV).

Hic filius est gentilis populus qui substantiam ingenii et sensus sui expendit in ydolorum cultibus. Qui fame verbi Dei compulsus per praedicationem doctorum ad Deum Patrem est reversus. Quem ipse benigne recepit, balneo baptismatis abluit, veste virtutum et anulo fidei circumdedit, vitulum in convivium dedit, quia proprium Filium ei in commestionem occidi promisit, Judaico populo ad fidem intrare rennuente, haeredem regni coelestis fecit: Ut ad hanc haereditatem proprios labores summopere [Col. 0892B] tendamus, oportet ut de minutis vermiculis exempla sumamus.

Formica etenim tota aestate totis viribus laborat, quo cibum in hieme habeat. Ita nos, karissimi, dum tempus habemus, operemur bonum ad omnes (Gal. VI), quia tempore suo vitam aeternam proinde tenemus.

Apis quoque de variis floribus colligit et nectar ad dulcem potum et ceram ad lumen construit. Ita nos de scriptis et exemplis sanctorum dulcia verba et facta colligamus, et pocula praedicationis proximis praebeamus, ut lumen aeternae vitae habeamus.

Bombices etiam vermiculi sericum magno studio elaborant et mundum prae omni decore exornant. Ita [Col. 0892C] nos animas nostras decoribus (sic) actibus ornemus, ut cum Rege gloriae regnemus.

Aranea quoque toto annisu telae insudat, ut etiam vitam in laborando exuat; ita nos vestes virtutum per bonam operationem, dum vacat, contexamus, ut non nudi, sed vestiti (II Cor. V) in die Domini coram angelis appareamus. Et ut pietas Domini in mentibus nostris dulcescat, karissimi, de salvatione Thaïdis dulcorem capiat.


De Thaïde.

Haec erat meretrix valde speciosa, et ob flagicia multum famosa. Propter hujus amorem plurimi cottidie vulnerabantur, plerique frequenter interficiebantur. De hac quidam patrum, nomine Pafnucius, [Col. 0892D] audiens, perditioni illius condoluit, et veste mutata, ad eam quasi pro stupro venit. A qua in tenebrosum cubiculum introducitur. Sed ipse rogat ut obscurius habitaculum ingrediatur. At illa: »Si, inquit, homines erubescis, nullus intrabit (fo 98, vo) a quo videaris. Si autem faciem Dei vereris, non est locus ubi ab oculis ejus abscondaris.« Tunc ille dixit: »Credis esse Deum?« Quem, cum se credere responderet, inquisivit utrumnam regnum coelorum crederet quod caste viventibus praeparatum esset, aut si inferni supplicia esse dubitaret quae incestis futura essent. Cumque haec omnia se fideliter credere diceret, ait: »Si haec omnia credis, cur non pertimuisti tot animas baratro inmergere, de quibus omnibus cum tua anima oportet te [Col. 0893A] Deo rationem reddere?« Illa hoc audiens expavit, et toto corpore tremefacta, cum lacrimis se pedibus ejus prostravit, abdicans transacta, pollicens cavere futura. Ipse vero discedens, locum ei designavit quo eam post se venire imperavit. Tunc omnem pecuniam auri vel argenti et gemmarum et variam supellectilem per manus puerorum et puellarum suarum in mediam plateam comportavit, et accenso igni coram omnibus, in eo cuncta jactavit: »Venite, inquiens, et videte qualiter trado incendio quae a vobis lucrata [(149) 1Kb] sum spurciciae coeno.« Post haec vili indumento ad Pafnucium in montem venit, quam ipse in habitatione religiosarum feminarum parvulae cellulae inclusit. Panem et aquam ei cottidie congruis horis ministrare constituit. Quae cum ab eo requireret [Col. 0893B] qualiter orare deberet, ait: »Cave ne manus ad Dominum extollas multis sordidis pollutas [(150) 1Kb] . Nomen quoque Dei non assumas in os tuum osculis pollutum, sed humi consternata, haec in corde saepius recita: Qui me plasmasti, miserere mei.« Postquam tres annos in hoc poenitentia pacienter peregit, Pafnucius, ejus misertus, ad montem Antonii perrexit, utrumnam [veniam] esset consecuta inquisivit. Erat autem Antonius hujus meriti apud Deum, ut quicquid a Deo postularet continuo impetraret. [Col. 0894A] Antonius, convocatis discipulis, peticionem Pafnucii innotuit, precibus et vigiliis tota nocte insistere monuit. Et ecce media nocte, Paulus unus ex discipulis ejus, in extasy factus, coelum conspicit apertum, in quo lectum auro et gemmis radiantem vidit collocatum, a splendidis virginibus custoditum. Qui cum diceret hanc gloriam nulli nisi suo domino praeparatum, audivit illas virgines coelestem resonare armonyam. Non est haec gloria Antonii; sed Thays quondam meretricis, nunc autem (fo 100) sponsae Christi Filii virginis. Ad semetipsum autem reversus, cuncta fratribus indicavit quae ei Deus de illa revelavit. Illi autem Deo retulerunt grates, quia salvat omnes in se sperantes. Pafnucius vero, ad eam veniens, de cella egredi praecepit, peccata [Col. 0894B] sua indulta dixit. Illa rogat ut deinceps clausa permaneat. Postquam autem jussu ejus exiit et Dominicum sacramentum accepit, facies ejus sicut sol resplenduit et coelestia feliciter petivit. Qui sic pie peccantes salvat, tam clementer conversos glorificat in eum omnis congregatio populi sperate, coram illo corda vestra fundite, et sic agite hic in lacu miseriae et in valle flentium ut placeatis coram Deo in lumine viventium. Quod oculus non vidit (I Cor. II) et caetera.



DOMINICA IN MEDIA QUADRAGESIMA.
[Col. 0893]

[Col. 0893C] Laetare, Hierusalem et diem festum agite omnes qui diligitis eam (Isa. LXVI). Divinum officium, karissimi, quod hodie cantavimus monet nos ne tantum terrenis et caducis rebus inhiamus, quia ad matrem nostram coelestem Hierosolimam mentem nostram dirigamus. Ait enim, Laetare Hierosolima.

Hierosolima, quod dicitur visio pacis, est Ecclesia quae aeternam pacem Christum visura est in coelis. Hanc propheta hortatur laetari, quia in gaudio cum vultu Dei habent laetificari. Diem quoque festum agere jubentur omnes qui eam diligunt, quia in festo angelorum faciem Domini in jubilo videbunt (Job XXXIII). Gaudere etiam admonentur in laeticia qui hactenus propter peccata fuerunt in tristicia, ut [Col. 0893D] de venia exultent et ab uberibus consolationis ejus se sacient (Isa. LXVI). Per ubera Ecclesiae duo testamenta accipiuntur, per quae filio ejus lacte litterae et allegoriae nutriuntur. Unum finis suxit populus Judaicus, aliud sugit populus Christianus. Ille litteram, nos allegoriam. De uno lac datur, cum nos in lege sic consolatur. Audi, Israel, praecepta Domini et ea in corde tuo quasi in libro scribe, et dabo tibi terram lacte et melle manantem (Deut. IV), id est paradysum voluptatis omni dulcedine exuberantem. De alio nobis lac mulgetur, cum nova lex nobis sic pollicetur: Cum Christus apparuerit, similes ei erimus quoniam Deum sicuti est videbimus [Col. 0894C] (I Joan. III). Propheta nobis lac de veteri ubere promittit, cum sic nobis promittit. Non esurient neque sitient amplius, et non percutiet eos sol et aestus quoniam miserator eorum reget eos, et ad vitae fontes aquarum (fo 100, vo) potabit eos (Isa. XLIX). De novo nobis evangelista lac elicit, dum Dominum haec spondere nobis dicit. Justi ut sol fulgebunt (Matth. XIII) et angelis aequales erunt (Luc. XX). De uno sugimus, obtinebunt gaudium et laeticiam et fugiet dolor et gemitus. De alio haurimus, oculus non vidit, auris non audivit, in cor hominis non ascendit quae Deus diligentibus se praeparavit (I Cor. II). Ad haec gaudia festinate, karissimi, totis viribus, ut deliciis affluatis, ab omnimoda gloria ejus Ecclesiae. Gloria ejus tunc omnimoda erit, cum in loco pascuae [Col. 0894D] vitae collocata, nihil ei deerit. Haec gloria exprimitur, cum per prophetam dicitur: Ecce ego declino in eos ut flumen pacis et ut torrens inundans gloriam (Isa. LXVI). O quam beati in quos Dominus habundantiam pacis ut flumen declinat, et in quos omnimoda gloria ut torrens inundans rivulat!

Legitur hodie quibus haec gloria ob gratiam detur et quibus ob meritum denegetur. Abraham, inquiens, habuit duos filios, unum de ancilla, et unum de libera (Gal. IV). Sed ancilla cum filio suo ejicitur, libera cum filio suo haereditatem potitur (ibid.). Per Abraham Deus Pater intelligitur, per Agar vetus lex, per Ismahel carnalis populus, per Saram [Col. 0895A] nova lex, per Isaac Christianus populus, accipitur. Lex ergo carnaliter observata, cum Judaico populo haereditate Domini privatur. Ecclesia vero, sub gratia constituta, cum Christiano populo regno Dei ditatur. Per Abraham quoque noster spiritus, per ancillam nostra caro, per filium ejus carnalia opera designantur. Per liberam anima, per filium ejus spiritualia opera figurantur. Sicut ergo Sara despicientem se Agar afflixit, et Ismahel ad mortis periculum Ysaac impellentem ejici jussit (Gen. XVI), sic anima, quae est domina, carnem, ancillam suam, se contemnentem jejuniis et vigiliis affligat. Filium ejus persequentem filium, id est carnale opus impediens spirituale, efficiat: herilem filium, id est bonum opus pariat qui gaudium haereditatis Domini [Col. 0895B] capiat.

Legitur etiam quod Dominus trans mare abiit montemque subiit, et maxima multitudo eum undique adiit. Qui V panes et duos pisces a puero acceptos turbae distribuit, et V milia virorum, exceptis parvulis et mulieribus, saciavit. Jussit vero colligere fragmenta quae manducantibus superfuerunt, et XII cophinos impleverunt; quod turbae videntes Deo grates retulerunt (Marc. VI). Per mare (fo 102) hoc saeculum intellegitur quod innumeris adversitatum procellis jugiter colliditur. Super hoc Dominus transiit, quia hic vivent peccatum non fecit. Montem subiit, dum in coelum ad dexteram Patris conscendit. Turba ad eum undique circumfluxit, dum praedicatio apostolorum populum ex [Col. 0895C] omni orbis parte ad fidem ejus contraxit. Qui V panibus reficiuntur quia V libris Moysi ad fidem instruuntur. Duo pisces adduntur, dum psalmodya et prophetia fidelibus traduntur. Panes hordeacii scribuntur, quia sicut hordeum folliculis, ita libri legis multis mysteriis involvuntur. Puer qui eos portavit nec commedit est Judaicus populus pueriliter. Sapiens, qui sensum legis non intellexit. Jesus autem panes fregit, turbis distribuit, dum fidelibus sensum ad intellegendum Scripturas aperuit. Super fenum discumbentes saturantur, quia humiles tantum refectione Domini digni judicantur. Per V panes etiam Scriptura et exempla Patrum in V aetatibus degentium intelliguntur, quibus cottidie fideles [Col. 0895D] habunde reficiuntur. In prima aetate Enoch pane scripti nos reficit, dum Dominum cum milibus sanctorum ad judicium venturum scribit. Pane exempli nos saciat, dum eum ob justiciam Deo placuisse et in paradysum raptum fuisse Scriptura memorat.

In secunda aetate panis nobis per Abraham ministratur, dum litteras Hebraeas repperisse, transacta ab initio scripsisse, astronomyam in Aegypto docuisse ac Deo in omnibus obedisse narratur. In III aetate per Moysen copiose reficimur, dum X praeceptis per ejus scripta instruimur et ipse super omnes homines mansuetissimus fuisse testatur, et multis signis fulsisse describitur.

In IIII aetate, David, Salomon et omnes pene prophetae [Col. 0896A] nos dulci pane saciant, dum nos mysticis scriptis et factis informant.

In V aetate Esdras nos pane saturat, dum legem incensam reiterat et templum destructum reaedificat. Hic panes turbis distribuuntur, dum horum scripta et facta a doctoribus mystice fidelibus exponuntur. Per duos quoque pisces duae personae, regis videlicet et sacerdotis, designantur, quae solae in Veteri Testamento oleo sancto unguebantur. Christus autem fideles in salo saeculi ut pisces latentes per piscatores apostolos rete fidei cepit, et cunctos oleo (fo 102, vo) crismatis in reges et in sacerdotes unguere fecit. Per albam namque in baptismate acceptam sacerdotium; per mitram vero capiti impositam designatur diadema regium. [Col. 0896B] Quinque milia virorum pascuntur, quia qui fidem sanctae Trinitatis per duo opera karitatis quinque sensibus viriliter impleverunt, Christi corpore reficiuntur. Quinque enim in tria et duo dividuntur. Per tria fides Trinitatis, per duo operatio intelligitur geminae karitatis. Quos hic numerus consecrat, hos Christus suo convivio recreat. Porro per parvulos et mulieres haeretici denotantur, qui in Dominicis sacramentis nobiscum participantur. Sed quia ab hoc numero excluduntur, in haereditatem Domini non admittantur. Apostoli duodecim cophinos de fracmentis manducantium impleverunt, dum in VI aetate scripta priorum sua doctrina disseruerunt. Cophinus de gracili vimine contexitur, et ordo apostolicus de humili stirpe eligitur. Hic reliquias [Col. 0896C] edentium congregat, qui literam popularibus erogat, mystica sapientibus reservat. Cum refectis ergo turbis, karissimi, Deum pro collatis beneficiis laudate. Ad ipsius refectionem toto cordis et corporis mundicia vos praeparate, quia sola castitas homines in periculis liberat, poenitentes Deo conciliat.

Joseph namque, dum a libidine non subjugatur, a carcere liberatur, insuper tocius Aegypti princeps elevatur. Daniel, dum castitatem diligit, feritas leonum in caveam bis eum missum non laedit; sed et regum potentia super principes eum extulit.

Susanna quoque, dum amore castitatis mariti thorum non violavit, non solum manus iniquorum [Col. 0896D] judicum evasit, sed etiam ipsos falsos accusatores justa sententia Danielis convictos debitae poenae mancipavit.

Judith sancta vidua, castitatem diligendo, dum honorem et divicias magnanimi principis spernit; populum Dei ab eminentis mortis periculo eripit. Insuper ipsa, occiso tyranno, de victoria tripudiat, et omnium ore usque hodie laude digna triumphat.

Malchus quidam monachus, dum cum multis aliis Sarracenis capitur, cum uxore alterius viri capta, uni pro sorte traditur, a quo ei grex peccudum pascendus commendatur, et mulier ei in conjugium datur. Sed ipse amore castitatis a domino suo etiam (fo 104) coactus, numquam ei copulatur. Transacto aliquo tempore, cum eadem muliercula [Col. 0897A] in fugam vertitur, sed dominus cum servo et camelis sequitur. Illi ob timorem speluncam petebant, qua interius leaena catulos fovebat. Dominus insecutus servum eos de spelunca occidendos extrahere jubet. Ipse foris camelos, evaginato gladio, tenet. Servus nudato ense ingreditur, sed ilico ab leaena arripitur, ante oculos paventium discerpitur. Quem tardantem dominus iratus insequitur, sed similem finem protinus sortitur. Hoc facta leaena catulos effert, locum abscedendo trepidis offert. Illi ascensis camelis abierunt et quantum castitas valeat ubique notum fecerunt.

Quaedam mulier in adulterio deprehensa, Domini judicio sistitur: sed accusatoribus ejus confutatis, illaesa abire sinitur (Joan. VIII). Hinc, karissimi, [Col. 0897B] servite Domino in sanctitate et justicia, et liberabit vos ab omni inimicorum saevicia. Velo, dilectissimi, ut res dilectioni vestrae innotescat, unde neglegentium ignavia perhorrescat, et ideo devote servientium mens hylarescat.

Quidam genere et opibus praeditus obiit, cujus exequiis frequens propinquorum turba et lugens familia tota nocte interfuit, sed primo diluculo defunctus ad corpus rediit. Cuncti qui affuerunt in stuporem et admirationem conversi fugerunt. Ille vero concitus ad ecclesiam cucurrit, usque ad mediam fere diem in oratione procubuit. Ille reversus cunctam substantiam in tria divisit, unam partem uxori et filiis dedit, unam pauperibus distribuit, unam fratribus in monasterio contulit in quo se [Col. 0897C] monachum fecit. Sciscitantibus quid viderit hoc retulit: »Veste et facie lucidus erat qui me ducebat. Euntibus nobis ad plagam aquilonis erat a laeva vallis immensae profunditatis, nimiae latitudinis, infinitae longitudinis, cujus unum latus maximo incendio aestuabat, aliud horribili frigore congelabat. In utraque parte animae poenis deficiebant, quae nunc de igne in frigus, nunc de gelu in flammas resiliebant. Hoc viso cogitare coepi hoc infernum esse, de cujus ineffabilibus poenis me saepius contigit audire. Ductor autem meus respondit cogitationi meae dicens hoc infernum non esse. Ultra nobis progredientibus coeperunt omnia ante nos (fo 105, vo) obscurari, et nos per tetras tenebras [Col. 0897D] quasi descendendo ad ulteriora dilabi. Et ecce magnus puteus ante nos apparuit qui sulphurea volumina de flammivomo ore evomuit et rursus eadem retracta absorbuit. Intolerabilis etiam fetor de illa fornace ascendebat qui omnia in circuitu replebat. Tunc repente ductor meus disparuit et me in hoc horrido spectaculo solum statuit. Cumque ibi pavidus ac tremens starem, et quo gressum verterem [Col. 0898A] vel quis finis expectaret ignorarem, subito post me miserabilis clamor exoritur, ubi turba animarum trahitur a daemonibus; animae scilicet flebiliter ejulantes, daemones crudeliter insultantes, et eas in illud baratrum cum chachinno praecipitantes. Interea teterrimi spiritus ab illo abysso inmergebant, putidum ignem de ore et naribus efflantes, igneis forcipibus me capere quaerebant; sed mox, ductore meo adveniente, in eundem puteum cum diro mugitu se praecipites dabant. Qui statim me timore et tenebris exemptum in serenam lucem orientalis plagae duxit, ubi ante nos alius murus nullum introitum habens ad coelum usque surrexit. Quo cum pervenissemus, erat campus laetissimus, omni amoenitate conspicuus, prae diei luce splendidus, [Col. 0898B] odoriferis floribus consitus, suavi odore plenus, in quo laetabantur albatorum agmina, dulcem ymnum resonantia. Coepi autem cogitare hoc esse regnum coelorum, de cujus inenarrabilibus gaudiis saepius est mihi relatum. Ille vero cordi meo respondit hoc regnum coelorum non esse. Praetergredientes autem illa beatorum loca, apparuerunt ante nos splendidiora, et ecce immensa lux ante nos maximo jubare radiabat, de qua miri odoris suavitas flagrabat, insuper dulcissimi concentus armonya resonabat. Et talis erat haec gloria ut omnia quae prius videram conspicua viderentur esse permodica. Quo cum nos sperarem intraturos, ductor meus reflexit et ad locum laetantium perveniens, mihi dixit: Scis quod significant quae vidisti? Cui cum responderem me [Col. 0898C] ignorare, dixit: Vallis ardore et algore horrida est locus ibi praeparatus qui usque ad finem vitae differunt poenitere sua crimina. Hii quia in morte ad poenitentiam confugiunt, inferni supplicia evadunt. Sed quia hic ad satisfactionem (fo 106) non emendantur, in his poenis purgantur et inde per missas et elemosinas et orationes fidelium liberantur et his quos vides associantur. Qui autem sine poenitentia moriuntur, mox in infernum dimerguntur, unde numquam in aeternum liberantur. Cujus introitus erat ille puteus flammivomus. Porro qui in bona conversatione vitam ducunt, post obitum huc veniunt. Qui vero perfecti inveniuntur mox in coeleste regnum introducuntur. Cujus ingressus ille est quem vidisti locus [Col. 0898D] lucidus. Nam ad corpus reverteris. Si bene vixeris, his associaberis.« Protinus ad hanc vitam rediit, tam sanctam vitam deinceps duxit ut lingua tacente vita loqueretur quid viderit. Igitur, karissimi si hic sobrie, juste et pie vivendo vixeritis (Tit. II), ad illa gaudia quandoque pervenietis ubi licet in aeternum exultare, et Deo placebit in vobis habitare, quem oculus non vidit (I Cor. II).



Si cathedra S. Petri in Dominica occidit, sic sermonem concludere licebit:
[Col. 0897]

[Col. 0897D] Principi apostolorum Petro, cujus hodie festum celebramus, commendate vos, karissimi, attentius. Quem quia Dominus caput Ecclesiae constituit, Ecclesia eam hodie summum pastorem in episcopatu praetulit. Cum enim Anthiocenses, expulso Symone [Col. 0898D] Mago, Petrum advocassent, et debiles sospitatem et mortui vitam per umbram ejus recepissent, eum sibi praefecerunt et fideles qui prius discipuli ejus dicti sunt Christianos cognominaverunt. Hic, cum habeat a Domino potestatem ligandi atque solvendi [Col. 0899A] et claves regni coelorum (Matth. XVI), pulsate eum precibus, ut vos absolvat a vinculis peccatorum, [Col. 0900A] et aperiens portas vitae, introducat nos a gaudia angelorum, quae oculus non vidit, etc. (I Cor. II).



Si festivum sancti Mathyae in Dominico evenerit, haec de eo dicere convenit:
[Col. 0899]

[Col. 0899A] Votis nostris, dilectissimi, multum potest favere precatio sancti apostoli Mathyae, cujus natalicia colimus hodie. Cum Judas, unus ex XII, Dominum XXX denariis vendidisset et Judaei agrum in sepulturam peregrinorum his denariis emissent, infelix Judas in eodem agro suspensus medius crepuit, et effusis visceribus scelus perditionis [proditionis] luit. In cujus locum Mathyas ab apostolis per Spiritum sanctum eligitur, et duodenarius numerus a Christo consecratus expletur (Act. II). Hic in Judaea praedicans multos ad fidem convertit, multa adversa pro Christi nomine pertulit, tandem (fo 106, vo) glorioso fine pro Domino occubuit. Qui cum sit unus ex iis qui vos in novissimis est judicaturus, [Col. 0899B] supplicate ei precibus et laudibus ut tunc, cum dextris statui et dulcem vocem, Venite benedicti (Matth. XXV), mereamini audire. Quod oculus non vidit, etc. (I Cor. II)


De sancto Gregorio papa.

Celebritas summi pontificis sancti Gregorii auget nobis gaudia hujus sancti diei, qui tempora sua signis et virtutibus decoravit et domum Dei dictis et scriptis perornavit. Hic beatus, primo laicus, de generosa senatorum dignitate progenitus, inmensis diviciis erat praeditus. Unde et septem congregationes de propriis construxit reditibus, in quarum una ipse factus est monachus. In qua cum Deo et hominibus sancta conversatione esset acceptus, ab apostolico archidiaconus ordinatur, et non multo post [Col. 0899C] papa Urbis elevatur. Qui verbo et exemplo totam Ecclesiam ita illuminabat ut sol suo jubare mundum illustrat. Unde et Angliam, usque ad illud tempus idolatriae deditam, ad fidem Christi pertraxerat.

Ante acceptum pontificium solus scribendo sedere consuevit, ubi quadam die angelus Domini in specie naufraugi (sic) advenit gemebundus, ejus adjutorium petiit, a quo mox sex aureos accepit. Denuo reversus opem inportunis vocibus implorat. Sed vir Dei similiter ei VI numismata donat. Tercio eodem die revertitur, auxilium flebiliter precatur. Sed ei argentea scutella a viro Dei dabatur. Qui accipiens amplectitur gratulabundus, abscedit laetus. Gregorius vero, adepto pontificatu, cum non solum in Urbe, sed usqueversum in orbe pauperes innumeros [Col. 0899D] de facultatibus Ecclesiae pasceret, voluit ut cottidie XII suae mensae adessent, quos ipse suo cibo reficeret. Quadam die XIII adesse et tercium decimum per diversas formas se mutasse [(151) 1Kb] . Mensa itaque sublata, duodecim abire permisit, tercium decimum secum retinuit; quem secreto ducens quisnam esset inquisivit. At ille: »Ego sum ille naufragus, quondam a te XII aureis et scutella argentea consolatus. Et scito tibi papatum pro hoc in praemio a Deo locatum.---Unde nosti, ait, quod me Deus Ecclesiae [Col. 0900A] praesulatu praefecerit?---Quia, inquit, illius sum angelus, tibi ad custodem ab illo deputatus, et quicquid a Deo petieris per me impetrabis, usque dum vultui ejus (fo 108) quem desideras astabis.« Haec ut dixit, ex oculis mirantis evanuit. Gregorius autem immensas gratias omnipotenti Deo egit, infinitas elemosinas facere coepit, pro quibus hodie centuplum et vitam aeternam recepit. Hunc, karissimi, elemosinis, et bonis operibus imitamini, ut ejus precibus in gaudium Domini intrare mereamini, quod oculus non vidit (I Cor. II).


De sancto Benedicto.

Exultandum nobis est, dilectissimi, in hodierna sollemnitate sanctissimi Patris nostri Benedicti. Qui ut Lucifer sonat, rutilat decus astrorum, sic resplenduit [Col. 0900B] gemma monachorum. Hic nobili ortus prosapia, Romae traditur ad litterarum studia; sed mundanam sapientiam Romaeque urbis gloriam despexit, solam Christi crucis ignominiam dilexit. Nam Urbem scolasque deseruit, ad presbiterum Ecclesiae in servicio Dei se contulit. Sed nutrix quae ejus amo e strictius inhaesit, sola post eum venit. Quae praestitum sibi capisterium incaute posuit, quod cadens in partes dissiluit. Benedictus, ut nutricem flentem repperit, vas confractum integritati precibus restituit. Quod dum pro signo ante fores ecclesiae suspenderet, Benedictus fugit clam ne ab hominibus laudaretur. Tendens itaque ad heremum, obviam habuit Romanum monachum, qui post pater multorum [Col. 0900C] extitit monachorum, qui ei tradidit habitum religionis et instruxit modum sanctae conversationis. Hujus Romani cella in monte erat posita, ad cujus radicem latitabat Benedictus in spelunca. Romanus autem cottidie panem in funem alligato titinnabulo (sic) Benedicto sumpsit. Sed diabolus, invidens ambobus, jacto lapide tintinnabulum comminuit. Benedictus itaque triennio heremiticam vitam duxit, et hominibus incognitus, soli Deo cognitus fuit. Unde et ipse sui athletae curam habuit: Nam postquam presbiter quidam epulas delicate sibi in Pascha instruxit, Dominus eas Benedicto deferre jussit. Multas a diabolo temptationes pertulit, quas omnes viriliter devicit.

Quadam die temptator in specie avis affuit et sancti [Col. 0900D] viri pectus accensum tanto illicito amore incanduit quod pene cupidine victus heremum deseruit. Mox veste exutus tamdiu in spinis et urticis nudus volutabatur quousque omnis illa carnalis delectatio (fo 108, vo) extinguebatur. Post haec vicino monasterio abbas praeficitur. Sed dum ab eo regularis districtio indicitur, a discipulis ei venenum in potu porrigitur. Porro cum ille signum crucis edidit, vas vitreum in manu ministri ita confractum crepuit quasi pro cruce lapidem jecerit. Quibus derelictis, in [Col. 0901A] heremum rediit, ac multis ad se confluentibus, XII monasteria ibidem in laude Dei construxit. In monte autem constitutis tribus aqua defuit fratribus, sed Benedictus fontem de rupe precibus elicit, qui usque hodie ob meritum ejus ad inferiora defluit. In uno quoque monasterio frater ad orationem stare non potuit, quia diabolus in forma parvi Aethiopis eum per vestimenta de choro trahebat. Quem Benedictus foris stantem virga percussit; sed diabolus cum clamore, quasi accepta plaga, fugit.

Quidam frater, dum vepres cum falcastro secuit, elapsum ferrum in lacum cecidit. Sed Benedicto in lacum manubrium protendente, ferrum ut lignum natavit et sponte manubrium intravit.

Quidam etiam puer, aquam hauriens, in lacum [Col. 0901B] prolabitur, et mox ab unda in altum jactu sagittae trahitur. Quod protinus Benedictus per spiritum sentiens, Maurum ad eripiendum puerum mittit, qui post multorum pater monasteriorum ac multorum patrator miraculorum claruit. Mira res! Maurus a Benedicto missus super aquam ut in solida terra cucurrit, pueri comam tenuit, ac secum ad litus velociter detulit, respiciensque super undas se ivisse obstupuit. Puer vero dixit quod melotem Benedicti se de fluctibus rapere viderit.

Cumque his et aliis multis praeclaris signis ut lampas in mundo claresceret, et splendor fulgoris ab invidis capi non posset, quidam presbyter magna coepit invidia stimulari, gloriosam Benedicti cernens opinionem longe lateque in dies dilatari. [Col. 0901C] Et quia ejus laudem habere voluit, sed vitam imitari noluit, coepit ei apud quosdam detrahere, et quos potuit ab ejus visitatione retrahere. Sed cum cerneret virtutum ejus praeconia ubique magis magisque crebrescere et multos ejus exemplo, relicto saeculo, ad melioris vitae conversionem inardescere, panem veneno confectum curavit ei per ministrum suum mittere, cogitans, infelix! lucernam Ecclesiae eo defuncto extinguere (fo 110). Porro corvus cottidie de silva ad mensam Benedicti venire solebat, qui panem ab eo accipiens abscedebat. Benedictus itaque missum panem cum gratiarum actione accipiens, et corvo projiciens, in solitudinem ferre praecepit ubi ab homine inveniri non possit. Corvus autem, diu [Col. 0901D] multumque abhorrens, panem grocitando circumvolat, tandem levans in silvas portat. Post duas vel [Col. 0902A] tres horas revertitur et solito pane a Benedicto vescitur. Insanus vero presbyter, furiis comprehensus dum non valuit vitam adimere illi quem Deus ut pupillam oculi sui custodivit sub sui signaculi munimine, conatus est discipulorum ejus animas in praecipicium perditionis inpellere. Praecepit namque VII puellis inpudicis ut nudae ante cellam viri Dei choreas ducerent, quatenus juniores fratres, eis visis, a proposito suo concupiscentiis illecti, per lubricum luxuriae ruerent. Benedictus hos conspiciens, et sui causa hoc fieri sciens, ordinato ibidem abbate, locum deseruit, et aemuli sui invidiam humiliter declinans abiit. Ille vero miser presbiter, non Christi sed Satanae minister, dum in solario suo staret et de Benedictii abcessione exultaret, repente [Col. 0902B] solarium cecidit et omnia membra ejus minutatim compressit; de cujus ruina Benedictus acerrime flevit, insuper discipulo suo de ejus casu gaudenti poenitentiam injunxit. Corvis autem de silva ante eum volantibus, et quasi iter suo nutricio monstrantibus, venit ad montem Cassinum, in quo erat antiquum Apollinis templum. De quo, omni spurcicia eliminata, templum in honore Dei omnipotentis dedicatum, ac monasterium construens, plurimos fratres ad laudem Christi congregavit, quos bonus pastor ad pascua vitae verbis et exemplis educavit. Omni namque vita sua jejuniis [in XLa vero bis tantum, etc.] et vigiliis operam dabat, in XLa vero bis tantum vel semel in ebdomada corpus [Col. 0902C] alimentis recreabat, omni tempore aut lectioni vacabat, vel orationi instabat. Postquam his et talibus gloriosis factis inmeritum mundum diu illustrabat, hodie de ergastulo carnis ad coeleste palatium laetantibus angelis migrabat. Quo abeunte, discipulis coelum patebat, in quod pulcherrima via, in numeris palliis et lampadibus strata, tendebat, in qua splendidus (fo 110, vo) vir stans dicebat quia Benedictus per hanc viam coelos petebat. Igitur, karissimi, Dominum Jesum qui sic se glorificantes glorificat in cordibus vestris sanctificate, animas vestras et corpora vestra jejuniis, vigiliis, elemosinis ei commendate, quatenus Benedicti precibus ultimam maledictionem evadatis, et benedictionem haereditate possideatis, quam oculus non [Col. 0902D] vidit (I Cor. II), et caetera.



IN ANNUNCIATIONE SANCTAE MARIAE.
[Col. 0901]

[Col. 0901D] Qui audit dicat: Veni (Apoc. XXII). Praecepit nobis Scriptura, dilectissimi, ut quae de Deo et vita aeterna intelligimus vobis intimemus et ad illa festinantes vos nobiscum invitemus.

Ista dies inter praecipuas festivitates computatur, quia totius Christianae religionis summa ab eo exordium sumpsisse comprobatur. In hac quippe die mundus de peccatis perditus ad vitam Christi passione reparatus. In hac quoque Johannes Baptista decollatur, in hac etiam Jacobus frater Johannis [Col. 0902D] capite truncatur. In hac sacra die Incarnatio Christi per angelum Virgini nuntiatur, sicut hodie a tota Ecclesia devote celebratur.

Legitur quod ea die eademque hora qua primus homo conditus est in paradyso, etiam Filius Dei in ea novus homo sit conceptus in Virginis utero. Ipsa quippe erat paradysus malorum, fons horterum, quia in ea surrexit lignum vitae, atque de ea profluxit fons sapientiae, omnibusque deliciis affluebat, in qua omnes thesauri sapientiae et scientiae [Col. 0903A] absconditi erant (Coloss. II). Traditur etiam quod ea hora qua Adam de vetita arbore commederit, ea Christus in arbore crucis pendens, acetum cum felle biberit; atque ea hora quae Dominus hominem de paradyso expulerit, ea Christus latronem in eum introduxerit. Quod totum hodie contigisse tradit Ecclesia. Unde, per quam contigit, hodie magnificatur beata Virgo Maria.

Cum enim primi parentes in paradyso deliciis affluxissent, et diabolo propinante poculum mortis hausissent, ac tota successionis eorum soboles per V milia annorum mortis sententiae succubuisset misertus Deus quod ille malignus praedo gloriabatur quod totum genus humanum quasi jure haereditario possedisset (fo 112), contra mortis potyrium sic homini [Col. 0903B] per feminam, diabolo instigante, porrectum, miscuit vitae antidotum, angelo ministrante per feminam ab humano genere acceptum, et mortem quam femina mundo intulit, femina depulit, insuper vitam omnibus detulit. Misit Deus angelum suum mysterium aeternae salutis Virgini nunciare per quod sibi vellet perditum mundum reconciliare, in quo sibi complacuit omnia in coelis et in terris restaurare (Coloss. I). Gabriel itaque archangelus Virginem venerabiliter salutavit, quam Matrem Dei atque Reginam angelorum futuram praedicavit. Ave, inquit, gratia plena, Dominus tecum, benedicta tu inter mulieres. Ecce concipies et paries Filium, et Filius Altissimi vocabitur. Hic in Israel rex erit, et regni ejus non erit finis (Luc. I). Ad haec verba mox [Col. 0903C] illa ultra angelos beata, a Spiritu sancto inpregnata, et a Verbo Dei virgo sacra ingravidatur. Tunc non ad lascivas fert gressum petulanter, nec de collata de collato munere more muliebri apud eas multiplicat verba arroganter; sed protinus ad Elisabeth sanctam humiliter properat, quam gravitas aetatis et vitae meritum dignam fama reddiderat; quae jam sexto mense, eodem angelo nunciante Zachariae, illum conceperat qui Domino in mundum venienti viam ad corda hominum praeparare debuerat, et idcirco per VI menses se occultaverat. Igitur dum Maria Elisabeth salutavit, Johannes ad vocem ejus in utero matris exultavit, jam cupiens de claustris prorumpere et Domino suo venienti occurrere; jam volens egredi, Regem et Sponsum fidelis servus et [Col. 0903D] amicus amplecti. Tunc Elisabeth, Spiritu sancto repleta, dixit omnia quae Virgini dicta essent a Domino forent complenda. Tribus itaque mensibus apud illam deguit, usque dum Filium omnibus prophetis majorem genuit, qui ipsius Filii praecursor et praeco in mundo praeire debuit (ibid.). Deinde ad ad Nazareth reversa, cum a Joseph gravida notatur occulte eam dimittere meditatur. Cui angelus in somnis apparuit, non esse illam dimittendam admonuit, conceptum autem esse a Spiritu sancto innotuit (Matth. I). Expleto ergo certo tempore, maris stella solem justiciae mundo edidit, qui lux et rex angelorum omnium et vita et salus omnium hominum extitit.

[Col. 0904A] Lex omnes virgines (fo 112 vo) maledictioni addixerat, sicut scriptum est: Maledictus qui non fert fructum in Israel. Hanc maledictionem Deus a virginibus per Mariam virginem detersit, dum ipse auctor benedictionis ab intemerato utero ut sponsus de thalamo processit. Steriles ab hac maledictione absolvit, dum Baptistam suum Johannem de sterili utero nasci voluit.

Haec, karissimi, olim multis modis praefigurata; haec multifarie a prophetis praenunciata, Moyses namque vidit rubum igne comburi, nec tamen flamma consumi (Exod. III). In quo Dominus apparuit, cum populum suum ab Aegyptiaca servitute eripuit. Hoc beatam Virginem praesignavit, quam ignis Spiritus sancti prole illuminavit, nec tamen [Col. 0904B] flamma concupiscentiae violavit. Ex qua Dominus visibiliter apparens mundum visitavit et populum fidelium a diabolica servitute liberavit.

Aaron quoque jussu Domini aridam virgam in tabernaculum posuit, quae in crastino florens nuces protulit (Num. XVII). Per quod signum Deo fideles commendantur, rebelles vero confutantur. Arida virga quae nucem protulit est virgo Maria quae Christum Dominum et hominem mundo progenuit. Per hunc justi in ultimis ut palma florebunt, reprobi vero ut ficus arida in igne ardebunt. Dominus filiis Israel manna de coelo pluit, et ne quid in crastinum de eo reservaretur jussit. Cottidie eis novum dare voluit, manna vero reservatum vermes protulit. Per manna sancta Maria accipitur de qua [Col. 0904C] vermis Christus nascitur. Ipse namque dicit: Ego sum vermis et non homo (Psal. XXI). Homo enim ex commixtione viri et mulieris nascitur, Christus vero ex sola Virgine procreatur, ut vermis ex mundi humo formatur.

Gedeon, dux Israel, vellus in aream tetendit, in quod ros coelitus descendit, et aream siccitas tenuit. Rursum vellus exponens, area rore inmaduit, et vellus humore caruit (Judic. VI). Hoc signum fuit victoriae fidelium et fugae hostium. Vellus infusum rore est Virgo sacra, fecunda prole. Arca inhumecta est virginitas ejus intacta. Rursum area rore immaduit, quia Ecclesia donis Spiritus sancti fecunda claruit. Per hoc signum, id est Virginis partum, daemones, qui sunt humani generis hostes, [Col. 0904D] devincuntur, et fideles cum triumphali gloria in coelis coronabuntur. Vellus vero humore caruit (fo 114) quia Synagoga a donis spiritualibus sterilis aruit.

Hoc totum in Spiritu sancto propheta praevidit et his verbis dixit: Exiet virga de radice Jesse, et flos de radice ejus ascendet, et requiescet super eum Spiritus Domini (Isa. XI). Jesse fuit pater David regis, qui erat radix hujus sacrae stirpis. De hac radice David ut arbor succreverat, de qua nobilis virga pullulaverat, quia virgo Maria de ejus progenie originem duxerat. Haec virga florem protulit, dum virgo Maria Christum genuit. Ipse enim dicit: Ego flos campi et lilium convallium (Cant. II). Campus est terra inarata, et est virgo inmaritata. Hic campus [Col. 0905A] preciosum florem produxit, cum Christus de Virgine natus mundo illuxit. Qui flos erat lilium convallium, id est Christus ornatus humilium. Super hunc Spiritus Domini requievit, quia plenitudo divinitatis in eo corporaliter habitavit (Coloss. II). Hoc etiam propheta dixit: Ecce Virgo concipiet et pariet Filium, et vocabitur nomen ejus Emmanuel, id est nobiscum Deus.

Ezechiel quoque portam semper clausam vidit, per quam solus Rex regum transivit et clausam reliquit (Ezech. XLIV). Sancta Maria est coeli porta quae ante partum et in partu virgo fuit et post partum virgo permansit.

Nabuchodonosor rex statuam vidit, cujus caput aureum fuit, pectus et brachia argentea, venter aereus, [Col. 0905B] crura ferrea, pedes fictiles erant. Lapis vero de monte sine manibus abscisus statuam totam comminuit et in pulverem redegit. Ipse in montem magnum crevit et totam terram implevit (Dan. II). Per diversa statuae metalla designantur diversae potestatis regna. Lapis autem abscisus de monte sine manibus praecidentium est Christus, natus de Virgine sine manibus amplectentium. Hic omnia regna suo imperio subjugabit et ipse solus perpetuo regnabit. Hic etiam Nabuchodonosor statuam auream altitudine XL cubitorum, latitudine VI fecit, quam universum populum adorare praecepit. Huic cum Ananias, Azarias, Misael cervicem flectere recusarent et solum Deum omnium adorarent, rex [Col. 0905C] iratus praecepit fornacem septuplo quam solebat incendi, in quam jussit istos tres viros ligatos mitti. Porro incendium divinitus de fornace excussum exteriores exurebat, interiorum autem nec unum (fo 114, vo) capillum laedebat, immo eorum vincula dissolvebat; et ipsi ymnum Deo in mediis flammis canebant, cum quibus rex Filium Dei videbat (Dan. III). Sic Spiritus sanctus beatam Virginem suo igne interius illuminans fecundavit, exterius ab omni concupiscentia obumbrabit. Unde et ea Filius Dei gentibus revelavit.

Daniel, permissu regis, idolum Babyloniorum destruxit, et draconem quem adoraverunt interfecit. Unde et Babylonii ira permoti eum in lacum leonum miserunt, et lapide magno usque ad VII dies [Col. 0905D] clauserunt. Rex vero, cum Danielem diligeret, lapidem anulo suo signavit, ne eum interficerent. Porro angelus Domini prophetam Abacuc de Judaea cum prandio rapuit, et super lacum leonum statuit. Qui cibum Danieli intus detulit, nec tamen sigillum amovit. Septimo autem die rex veniens, et sigillum sanum et Danielem incolomem inveniens, Deo laudes dixit, eum de lacu eduxit, hostes ejus a leonibus devorandos includi jussit (Dan. XIV). Sic Christus, non amoto virginei pudoris signaculo, in thalamum uteri introivit et rursum salvo signaculo de aula virginali lux et decus angelorum et hominum exivit.

[Col. 0906A] Hujus virginis genealogya ab evangelistis quasi linea ad hamum contexitur, in cujus fine Filius ejus ut hamus annectitur, dum Jesus Christus de ea natus dicitur (Matth. I). Hanc lineam Deus Pater in virgam crucis innexuit, in qua suus Filius ut hamus pependit. Porro edulium hujus hami caro Christi erat quae in sacra virgine ut in vase piscario abscondita fuerat. Hunc hamum Deus in mari hujus saeculi misit, et leviathan de cordibus fidelium extraxit. Cujus maxillam armilla Christi caritatis perforavit, ut exitus pateat his quos incautus devoraverit. Unde David egressus per poenitentiam patuit, quem per adulterium et homicidium devoravit. Petro flendo patuit, quem perjurando et Dominum abnegando in guture habuit [(152) 1Kb] . Mariae lacrimando [Col. 0906B] patuit, quae per multa sordidum [sordium] crimina in ejus ventre latuit. De hujus beata Dei genitrix suam aequivocam salvavit Mariam Aegyptiacam. Haec in Aegypto oriunda, in tenera adhuc aetate Alexandriam venit et XIII annis publicum scortum (fo 116) se omni vulgo praebuit. Cum autem populus Hierosolimam navigio properaret, ut exaltationem sanctae crucis ibi exaltaret, ipsa cum aliis navem intravit, absque modo animas juvenum laqueis diaboli innodavit. Cum vero Hierosolymam pervenissent, et populus ex omni urbe confluxisset, omnes quos potuit ad facinus petulanter inclinavit et miseros insaciabilis diaboli decipula volutabro sordidum [sordium] ingurgitavit. Itaque festo imminente, et populo catervatim [Col. 0906C] ad ecclesiam concurrente, ipsa cum aliis templum intrare voluit, sed divina virtus eam longe a foribus expulit. Saepius autem turbis inmixta, ingredi conabatur, sed conatus ejus frustrabatur, quia iterum atque iterum a foribus repulsa efferebatur. Tunc nutu Dei instincta, multitudinem facinorum suorum ad memoriam reducit, imaginem Dei genitricis Mariae in pariete depictam conspicit, ac coram ea protinus cum lacrimis corruit, praeterita crimina deflens, futura devitare pollicens. Ab oratione surgens, ita libere templum ingreditur, quasi a cunctis eam prius repellentibus traheretur. Adorata autem salutifera cruce egreditur, et iterum imagini sacrae lacrimans prosternitur. Inde surgens tres panes emit, Jordanem transit, in heremo XL annis soli [Col. 0906D] Deo cognita mansit. Et in primis quidem XIIII annis tribus panibus et herbis agrestibus spiritum potius deficientem recepit quam corpus refecit; multa incommoda aeris de aestu vel frigore pertulit; multa diaboli temptamenta, maxime carnis incendia ac prioris vitae desideria sustinuit. Sed postquam humi prostrata Dei Genitricem invocavit, cuncta viriliter superavit. Post haec, a peccatis purgata, digna Spiritus sancti ad habitaculum est habita. Qui eam dono gratiae scientia Scripturarum et praescientia futurorum interius illustravit, divinae contemplationis pane saturavit, exterius vero incommoda aeris, passiones carnis clementer mitigavit, insuper praeclaris [Col. 0907A] miraculis glorificavit. Nam quidam monachus, dum in XLma heremum pervagatur, si forte quisquam Deo serviens in ea inveniatur, Domino ducente, ei manifestatur. Quae veste ab eo accepta et parte corporis contecta, mox oratione (fo 116, vo) facta, nomen et officium ejus prodidit, et Zosimam appellari, et sacerdotio decorari benedictionem petendo protulit. Unde ille stupefactus, quaenam sit inquirit, cuncta ab ea didicit, unde sit vel quae egerit, vel quando illic venerit, vel quanta ibi perpessa sit. Quam cum ipse rogaret ut pro Ecclesia oraret, illa surgens manus ad coelum tetendit, et in aere Spiritu sancto suspensa pependit. Hoc ille cernens expavit, fantasma esse putavit. At illa, cogitationi ejus respondens, se fantasma negavit, pulverem et cinerem se esse et [Col. 0907B] baptismate circumdata affirmavit. Praeter haec de Scripturis cum eo disseruit, omnem consuetudinem ei monasterii sui aperuit, nomina singulorum fratrum recitavit, in quo abbas vel illi, vel illi corrigendi essent intimavit. Demum languorem corporis eum insequenti anno incursurum praenunciavit, sed ut recepta salute se visitaret et corpus Domini sibi deferret, postulavit. Ille, multis lacrimis suffusus, vix ab ea est avulsus. Moestus ad monasterium reversus, toto anno erat de ejus absentia tabescens, sitibundo pectore de ejus praesentia refici concupiscens. Adveniente autem XLma languorem incidit quem ei illa sancta praedixit. De quo postquam convaluit in Coena Domini assumpto secum Christi corpore abiit. Illa vero eminus contra Jordanem veniebat, [Col. 0907C] et signo crucis aquis inpresso, ut per liquidum, ita per solidum ibat, veniensque ad eum Dominica sacramenta ab eo accipiebat, expansisque manibus Deo gratias egit, et Zosimam ut se in futuro [Col. 0908A] anno visitet peciit. Et iterum facto signo crucis, fluvium siccis pedibus transivit, et quod Zosimas prius XXti diebus, hoc ipsa unius horae spacio iter ivit, atque in illo loco quo eam primo repperit invictum spiritum astris reddidit. Senex vero videns gloriosa miracula, solvit illi laudum praeconia qui facit solus mirabilia. Anno autem transacto, heremum repetit, eam defunctam repperit, cujus exanime corpus toto illo anno incorruptum sub aere jacuit. Cumque super ejus morte moerore afficeretur, et quod nomen ejus minime inquisisset contristaretur, et utrumnam ab eo sepeliri vellet anxius quereretur, ecce nomen ejus (fo 118) et diem transmigrationis in terra conspicit, et ut eam sepeliat literis conspicit. Haec eo in animo volvente, [Col. 0908B] ecce duo leones de saltu venientes locum sepulchri unguibus effoderunt et corpus sanctum cum sene in fossam ponentes, peracto officio ad abdita silvarum recesserunt. At Zosimas festinus ad coenobium egrediens cuncta fratribus notificavit quae ei Deus revelavit. Qui Deum glorificantes, corpus ejus transtulerunt et cum digno honore apud se tumulaverunt. Ecce Maria, quae aliquando cantu syrenarum illecta diu naufragium pertulit, tandem emergens, per stellam maris periculum evasit et portum salutis attigit. Hanc maris stellam omnes qui praeviam secuti sunt ad portum salutis applicuerunt. Haec, Ckarissimi, maris stella in summo coelo super omnes choros angelorum splendida rutilat, post cujus humilitatem et castitatem omnes navim vitae suae dirigant qui in [Col. 0908C] salo hujus saeculi navigant ut per eam vitae portum obtineant quo perhenniter cum omnibus sanctis gaudeant, ubi oculus, etc.



DOMINICA DE PASSIONE DOMINI.
[Col. 0907]

[Col. 0907C] Hodie si vocem Domini audieritis, nolite obdurare corda vestra (Psal. XCIV). Divina vox, karissimi, cottidie per sacram Scripturam clamat, nos ad interitum per mala opera festinantes benigne revocat, atque ad perennis vitae gaudia dulciter invitat. Sed [Col. 0907D] hactenus corda nostra contra hanc vocem obduravimus et ei ad proficuum nostrum obsequi recusavimus. Saltem hodie, reclusis auribus cordis, obedienter eam audiamus, et ostio mentis reserato, verbum vitae in hospicium cordis suscipiamus, ut Deus in nobis et nos in eo maneamus. Absque dubio enim in hominis habitat anima aut Deus aut diabolus. In quo Deus manet, semper caritate fervet, verba Dei delectabiliter amplectitur, operibus inhianter implere nititur. De hoc dicitur: Qui est ex Deo, verba Dei audit (Joan. VIII). In quo autem habitat diabolus, semper est invidia et odio plenus et ad omne opus bonum reprobus. De talibus sequitur: Propterea vos non auditis, quia ex Deo non estis (ibid.). Qui enim aures contra verba Dei obcludunt, [Col. 0908C] in eorum cordibus daemones per inmundiciam et prava desideria (fo 118, vo) ludunt. Quae est vox Dei? Sancti estote, quia ego sanctus sum (Levit. XI; I Petr. I), et: Volo ut ubi ego sum et vos sitis (Joan. XVII). Hanc vocem ab operibus malis nos sanctificando [Col. 0908D] audiamus, scilicet ut fornicationem et omnem inmundiciam corporis fugiamus, et per voluntatem mulieres, quia qui viderit mulierem ad concupiscendum eam, jam moechatus est eam in corde suo (Matth. V). Homines vero nec facto, nec consilio occidamus, et nec in corde odium habeamus. Qui odit fratrem suum homicida est. Res quoque alienas nec [per] furtum nec per violentiam rapiamus, sed nec habere cupiamus, quia radix omnium malorum est cupiditas (I Tim. VI). Cuncta autem quae vel mandatis Dei neglegimus facere, vel contra ea temere egimus, confitendo, poenitendo lacrimis diluamus, elemosinis redimamus, vigiliis et jejuniis satisfaciamus. Si tali modo nos sanctificabimus, cum Deo nostro in coelesti gloria cum sanctis regnabimus. [Col. 0909A] Hanc vocem quia filii Israel in deserto audire contempserunt, ideo requiem Domini introire non meruerunt. Post durae namque servitutis liberationem, post inimicorum insequentium evasionem, post angelici panis refectionem et aquae de petra productae potationem, quia Deum murmurando, blasphemando exasperaverunt, fornicando, ydola Deum colendo offenderunt, insuper contra signa et monita ejus corda sua obduraverunt, ab hostibus et a serpentibus exterminati perierunt. Quidam etiam incendio sunt consumpti, quidam terrae hiatu absorpti. Duo tantum ex populo cum filiis praevaricatorum qui voci Domini obaudierunt, terram lactis et mellis manantem intrare meruerunt (Num. XXXII). Ita hodie quoque qui post diabolicae servitutis ereptionem, [Col. 0909B] post peccatorum in baptismate relaxationem, post corporis et sanguinis commestionem, corda sua contra verba Dei obdurabunt, in requiem Domini non intrabunt, immo hostes et serpentes vel daemones eos a vita exterminabunt. Qui autem in duobus praeceptis caritatis vocem Dei audiunt, requiem Domini ut illi duo intrabunt. Igitur, karissimi, dum hodie cognominatur, id est dum in hac vita conversamur, vocem Domini boni pastoris, nos populus et oves pascuae ejus (Psal. XCIV) prompta mente sequamur, ut in perpetuae (fo 120) vitae pascua ab eo induci mereamur.

Vocem autem alienorum non debetis sequi vel audire, sed toto corde ab eis fugere. Alienos dico [Col. 0909C] quos ipse summus pastor lupos, fures, latrones cognominat; qui gregi non parcentes, oves Christi sanguine redemptas strangulant et vivos et mortuos devorant. Qui nominetenus pastores et sacerdotes censentur, sed reipsa Dei contemptores et legis ejus praevaricatores, irae ipsius provocatores super populum videntur. Qui laqueus et ruina populi dum in sordibus vivunt, populum in hostiis et muneribus polluunt; qui caeci duces eorum, miserum vulgus in profundum inferni pravis exemplis praevii ducunt. De his dicitur: Vae vobis qui tulistis clavem scientiae, qui regnum coelorum coram hominibus clauditis. Vos non intratis et volentes intrare non permittitis (Matth. XXIII).

Regnum coelorum hominibus claudunt quia eis [Col. 0909D] portam vitae praedicando non aperiunt, qui tantum ad malum sapientes sunt, bene autem facere nesciunt. Volentes intrare non permittunt, quia multos a bono proposito per mala exempla retrahunt. De his scriptum est: Intravit mors per fenestras nostras (Jer. IX). Sacerdotes fenestrae Ecclesiae appellantur, quia per eorum verba corda hominum illuminantur. Sed, heu! per has fenestras mors intrat, dum populus per exempla sacerdotum mortalia crimina perpetrat. Animas quae non moriuntur mortificant, et animas quae non vivunt vivificant (Ezech. XIII). Dicunt enim: Si pecuniam a vobis accipimus, vos a peccatis absolvimus et securos vos apud Deum faciemus. Non enim per jejunium et vigilias, sed per munera nobis data noxae dimittuntur, quia omnes [Col. 0910A] homines ad extremum salvabuntur. Hanc vocem, karissimi, et horum consortia ut venenum fugite, et huic veridicae voci firmiter credite. A malo declinate et bonum facite, quia neque fures, neque rapaces, neque fornicatores, neque ebriosi, neque maledici regnum Dei possidebunt (I Cor. VI): sed qui in his vel similibus usque in finem perseveraverint, in aeternum supplicium ibunt, justi autem in vitam aeternam (Matth. XXV).

Istis diebus, karissimi, recolimus passionem Domini, quae nos ab aeternae mortis cruciatu et a potestate diaboli (fo 120, vo) liberavit, et Deo Patri reconcilians, perenni gloria ditavit. Per omnia enim nobis pro similitudine absque peccato conformari voluit (Hebr. IV). Sicut legitur quod mulier pro [Col. 0910B] filio rogatura in montem ad Heliseum venit, sed ipse baculum per servum mittens super mortuum ponere fecit (IV Reg. IV). Porro mortuus a baculo magis gravabatur, non suscitabatur. Heliseus autem adveniens super defuncti membra se subtraxit, et ilico mortuus revixit (ibid.).

Mortuus hic significat genus humanum pro quo mater Ecclesia ab initio clamat ad Deum. Ipse vero baculum, id est legem, per servum misit Moysen, quae magis homines in morte gravans pressit. At vero Heliseus Christus adveniens mortuo se per omnia configuravit et eum ad vitam resuscitavit. Hoc multis figuris olim praecessit, hoc propheticus sermo multifarie expressit. Ad passionem namque [Col. 0910C] est natus qui, ut ipse ait, in manibus omnium prophetarum est assimilatus. Inaniter enim nasceretur si non pro salute mundi pateretur.

In origine mundi Adam de munda humo plasmatus, sub ligno vitae in paradyso soporatur, et mulier de latere ejus aedificatur (Gen. II); ita Christus de munda virgine natus, in ligno crucis morte soporatur, de cujus latere et sanguine et aqua fluente Ecclesia formatur, sanguine redimitur, aqua abluitur.

Abel agnum Deo in sacrificium obtulit, a fratre innocens occisus occubuit; sed sanguis ejus de terra clamorem extulit (Gen. IV): ita Christus corpus suum Deo Patri in sacrificium obtulit, a Judaico populo, suo fratre, innocens pro nobis occisus occubuit. [Col. 0910D] Cujus sanguis de terra clamat, quia Ecclesia, suscepto ejus sanguine, laudes Deo resonat. Mundo diluvio pereunte, Noe familiam suam in archa salvat. Quem inebriatum, denudatum, somnoque gravatum Cham subsannat; sed ipse evigilans Sem et Japhet benedictione exaltavit, Cham maledictione damnat (Gen. VII, IX): ita mundo peccatis pereunte, Christus Ecclesiam cruce salvat; quem amaritudine pro nobis inebriatum, contumeliis, obprobriis, ad flagella denudatum somno mortis in cruce gravatum Judaicus populus subsannat, sed ipse de morte evigilans, duos filios, scilicet clerum et populum benedicendo honorat, infidelem populum maledicendo (fo 122) reprobat.

Quatuor reges gentium contra V reges Pentapolis [Col. 0911A] certamen inierunt, et IIII V superantes Loth ceperunt, et praedam ex Sodomis duxerunt. Quos Abraham cum trecentis X et VIII viris persequitur, et fugatis hostibus praeda eripitur, Loth incolomis regreditur. Abrahae victoriae potito Melchisedech rex Salem occurrit, panem et vinum obtulit, et ei Abraham decimas ex omnibus dedit (Gen. XIV). IIii quatuor reges gentium quatuor vicia, gaudium, timor, cupiditas, moeror intelliguntur, quae IIII virtutibus, prudentiae, fortitudini, temperantiae, justiciae opponuntur. Quinque autem reges Pentapolis sunt V sensus nostri corporis. Per Loth vero noster animus, per praedam nostra studia bona notantur, per Abraham spiritus, per trecentos fides trinitatis, per X Decalogus legis, per octo beatitudines novae legis [Col. 0911B] declarantur. Quatuor ergo reges cum V pugnant, quando IIII vicia V sensus nostros in desideriis perturbant. Loth capiunt, praedam abducunt, cum animum nostrum a statu rectitudinis suae captivant, et studia nostra ad illicita pertrahentes, a bono alienant. Tales hostes Abraham, id est spiritus interioris hominis cum fide Trinitatis et praeceptis utriusque legis persequitur, et superatis Loth cum spoliis excutitur, quia animus ad bona studia reducitur. Thau namque, T, quae in Graeco numero trecentos exprimit, in modum crucis formatur, quia per trophaeum crucis hostes viciorum superantur. Post hanc victoriam, Melchisedech rex sine patre et sine matre panem et vinum victoribus offert (Hebr. VII), quia Christus rex justiciae in coelis sine matre, [Col. 0911C] in terris sine patre victoribus viciorum pro triumpho corpus et sanguinem suum offert. Cui ipsi decimas ex omnibus solvunt, id est in omnibus praeceptis ejus ei obediunt.

Abraham ex praecepto Domini filium suum in sacrificium offerens, duos servos cum asino in civitate reliquit, ipse cum filio montem ascendens, constructo altari Ysaac desuper ligatum posuit, quem arrepto gladio mactare voluit. Sed angelus de coelo clamans ei parcere jussit. Abraham respiciens arietem inter vepres cornibus haerentem vidit, hunc in sacrificio obtulit, ipse cum filio abiit (Gen. XXII). Abraham qui Ysaac sacrificavit (fo 122, vo) est Deus Pater qui Filium suum pro nobis immolavit. Omne [Col. 0911D] saeculum figuras praecedentium miretur, dum tam certa significatio sequentium in eis expressa comprobetur. Eodem namque loco in quo altare constituit, eodem post Salomon templum construxit; in eo loco quo aries cornibus inter vepres haesit, eo Christi crux fixa stetit, in cujus cornibus ipse inter Judaeos ut inter vepres haesit. Duo servi qui cum asino exspectant, sunt duo populi, scilicet ex regno Israel et ex regno Juda, qui in stulticia adhuc perseverant. Porro verus Ysaac pro nobis jam immolatus, jam in dextera Dei exaltatus, Judaicus vero populus adhuc cum asino stulticiae exspectans, hoc salutari sacrificio est privatus.

Haec quoque lex praefiguravit, dum hircum offerri imperavit, super cujus caput omnium peccata per [Col. 0912A] manus sacerdotis imponerentur, et sic in solitudinem emissus ut a lupis devoraretur.

Hic hircus est Christus a [pro?] peccatoribus pro genitus, super quem omnium peccata sunt posita, et per eum cruci affixa. Qui in solitudine emittitur, dum a Judaeis gentibus traditur; a lupis devoratur, dum ab utrisque crudeli morte laceratur.

Praecepit etiam lex ut rufa vitula offerretur et in cinerem cremaretur, ejusque sanguine et cincre populus emundandus aspergeretur (Levit. XVI).

Rufa vitula est caro Christi sanguine rubricata; quae in cinerem est cremata, dum in ara crucis, igne passionis est torrificata. Hujus sanguine aspersus populus emundatur, quia sanguine Christi et cinere, id est corpore fidelium, populus sanctificatur.

[Col. 0912B] Hoc etiam per novam legem demonstratur, in qua Christus in naviculam descendisse narratur. In qua dum obdormivit, magnus ventus mare movit. Discipuli vero, timore perterriti, eum suscitaverunt, et eo surgente, tempestas et venti cessantes, serenitas et tranquillitas redierunt (Matth. VIII).

Navicula est sanctae crucis vexillum, qua de salo hujus saeculi, per Christi passionem vehimur ad tutae stationis tranquillum. In hanc Dominus ascendit, dum pro mundi salute crucem subiit. Motus autem magnus in mari concutitur, quia Judaea perturbata ad sedicionem excitatur. Dominus in navicula obdormivit, dum se in cruce mortis somno opprimi permisit. Discipuli trepidantes eum excitaverunt, [Col. 0912C] dum de ejus morte saevicia Judaeorum perturbati, magnis precibus auxilium Domini imploraverunt. Quo resurgente (fo 124) tranquillitas redit, quia omne gaudium fidelibus per Christi resurrectionem venit.

Piscina quoque Hierosolimis erat, in qua sacerdotes oves immolandas lavabant; quam V porticus cingebant. In his multitudo languentium jacebat quae aquae motum expectabat. Angelus Domini, certo tempore, in piscinam descendens aquam movebat, et mota aqua quicumque primus in eamdem intrasset, ab omni languore sanus fiebat. Inter languidos quidam longa aegritudine coquebatur, sed a Domino ut sanus surgat et cum lecto abeat imperatur [Col. 0912D] (Joan. V). Piscina quinque porticibus cincta est Synagoga, V libris legis juncta. Multitudo languidorum erat numerositas Judaeorum, oppressa languore peccatorum. Angelus Domini certo tempore descendit, et aquam movit, dum Christus, magni consilii Angelus, mundum intravit, et signis, miraculis, doctrinis Judaeam perturbavit. Quae commota auctorem vitae interemit; sed unus languidus sanitatem recepit, quia mox Christi populum a morte redemit. Languldo duo anni de XL deerant, quia populus prior gemina dilectione carebat; qua adepta, languorem animae exuebat et vitae sanitatem induebat.

Refert ipse Dominus quendam vineam habuisse et certo tempore servos suos pro fructibus misisse. [Col. 0913A] Quos agricolae comprehendentes, diversis suppliciis excruciatos, occiderunt, alios rursum missos pari modo interemerunt. Demum filium suum misit quem nequam turba de vinea jectum occidit. Dominus autem veniens malos male perdidit et vineam aliis agricolis locavit (Matth. XXI).

Homo qui vineam habuit est Dominus qui Judaeam de Aegypto transtulit et ejectis gentibus ut vineam dilectam plantavit. Quam sepe circumdedit, id est custodia angelorum et sacra Scriptura munivit. Torcular fodit, quia offerenda ad altare instituit. Turrim construxit, quia templum toto orbe famosum in ea fieri jussit. Servos vel prophetas pro fructu bonorum operum misit, sed eos impia gens variis modis occidit; post quos alios, scilicet apostolos, misit, [Col. 0913B] sed illos similiter ut priores interemit. Demum Filium venientem et eos ad poenitentiam monentem de vinea ejectam occidit, id est de civitate eductum crucifixit. Ideo Dominus tales agricolas (fo 122, vo) perdidit, dum Judaeos per totum mundum dispersit; vineam aliis locavit, dum sacram Scripturam ad Christianum populum transtulit, qui fructum divinae servitutis Deo reddit, et Deus ei regnum coelorum rependit.

Passio Christi maxime peccatoribus profuerat, qui non justos, sed peccatores vocare venerat (Matth. IX). Hujus rei exemplum nobis divina misericordia in Pelagia demonstravit, quam praedestinans Dei gratia mire salvavit. Sicut enim legitur concilium episcoporum Antiochiae colligitur. Eis residentibus [Col. 0913C] transit puella multo auro et gemmis ornata, ac multa juvenum turba comitata, qui nulla de ejus pulchritudine capiebant saciamina, quia mira preciosorum unguentorum de se spargebat oblectamina. Hujus nomen erat Pelagia, sed ob nimium ornatum ab universa civitate dicebatur Margarita. Cum vero omnes episcopi se averterent et vultum suum quasi a maximo usque scelere absconderent, unus ex ipsis, nomine Nonnus, intuetur eam diutius. Tandem obortis lacrimis prorupit et coepiscopis ait: »Fratres, me credite, hanc mulierem nobis in exemplum hodie ante oculos adductam esse. Et noveritis quod Dominus in judicio non apostolos, non martyres ostendet, sed hanc mulierem [Col. 0913D] nobis profert. Quicquid enim suis amatoribus promisit, toto annisu implere studuit.« Post haec surgens, ecclesiam ingreditur, humi lacrimans prosternitur, Deum intime precatur ne collatione hujus mulieris a sanctuario Dei repellatur. »Quicquid enim, inquit, tibi Domino Deo omnium umquam promisi, numquam implere sollicitus fui. Haec autem quicquid corruptibilibus hominibus promisit, devote implevit.« Eadem vero nocte revelavit ei Deus de puellae salvatione. Vidit namque se in somnis altari astare, missas celebrare, ac nigram columbam [Col. 0914A] importune vultum suum circumvolare. Quam apprehendens in piscinam jactavit, de qua nive candidior egressa, alta coelorum penetravit. In crastinum injungit eidem Dei praesuli archiepiscopus sollemnia missarum agere et verbum aedificationis ad populum facere. Quo sermonem faciente eadem mulier affuit, et nutu Dei verbis ejus compuncta, flumen lacrimarum profudit. Missa expleta, ad hospicium antistitis festinavit, [ad] pedes ejus prostrata (fo 126), quos exemplo evangelicae peccatricis ubertim lacrimis rigavit, ab eo baptizari petiit et impetravit. Episcopo itaque cum suis ad mensam residente ac cum angelis de salute puellae gaudente, ecce supra tectum domus diabolus nudus apparuit, et magna voce querulus clamavit: »O [Col. 0914B] maledicte senex, quid mihi adversaris? Cur mihi spolia mea rapis? Non sufficit tibi quod quatuor millia Sarracenorum mihi abstulisti et Deo tuo per baptismum obtulisti, quin nunc mihi vas meum dilectum auferres, per quod innumeras hujus civitatis animas acquisivi? Ille dies est maledictus quo tu adversarius es natus. Nam lacrimae tuae domicilium meum ut torrens impingunt, et fundamenta domus meae ut tempestas subruunt.« Deinde ad puellam convertitur et sic eam alloquitur: »O Margarita dulcissima, quid tibi mali feci, quod te a me avertisti? Auro et geminis te ditavi, generosis te viris habunde nobilitavi. Ideo ad me convertere et assuetis deliciis fruere.« Episcopo vero admonente, puella se signavit, et mox diabolus disparuit. [Col. 0914C] In nocte autem adveniens, dormientem excitavit, infinita bona promittens ad se converti rogavit; sed ipsa per Christi nomen et crucis impressionem malignum fugavit. Octava die muliebrem vestem exuit, virili induta clam exiit, Hierosolimam pergit, in monte Oliveti se includit. Porro spiritualis mater quae eam de fonte levavit, putans eam in errorem relapsam, acriter ploravit. Quam episcopus consolari coepit, dicens quod cum Maria optimam partem elegerit (Luc. XI). Post aliquot annos capellanus ejusdem Nonni episcopi causa orationis Hierosolimam petiit, eamque inclusam in monte Oliveti invenit, et ab ea cognitus, minime eam cognitus [cognovit], quia ob nimia jejunia et crebras [Col. 0914D] vigilias imperialis (sic) ejus facies emarcuit. Eo ibidem manente defungitur, et veste nudata mulier cognoscitur, et per eum cunctis res ejus innotescitur. Tunc episcopi, monachi, moniales, clerus cum populo collecti eam condigne sepelierunt, et eum qui omnes homines vult salvari glorificaverunt.

Ad hunc, karissimi, toto corde confugite, viciis et concupiscentiis vos ei concrucifigite, ut impleti laeticia cum vultu (fo 126, vo) ejus valeatis et delectationes in dextera ejus usque in finem habeatis. Quam oculus non vidit, et caetera (I Cor. II).



DOMINICA IN PALMIS.
[Col. 0913]

[Col. 0913D] Super aspidem et basiliscum ambulabis et conculcabis [Col. 0914D] leonem et draconem (Psal. XC). Aspis est genus [Col. 0915A] serpentis, carmina incantantis fugientis. Dum enim incantatur, unam aurem ad terram deprimere, cum cauda alteram obdurare narratur, ne vocem se incantantis audiat et verbis ejus obediat. Haec fontes et arbores veneno inficit et sic de eis gustantes interficit.

Haec aspis peccatum figurat, quae nobis aures cordis terrenis desideriis obdurat, ne monita Dei nostri audiamus et verbis ejus ad salutem nostram obediamus. Fontem baptismatis et arborem crucis inficit, dum in fide passionis Christi baptizatos flagiciis polluit. Gustantes ex eis interemit, quia verbum vitae et Christi corporis sacramenta gustantes criminale peccatum interimit.

Basiliscus autem, qui et regulus, mortiferum [Col. 0915B] quadrupes animal legitur, cujus flatum omne quod hauserit moritur. Aves etiam desuper volantes, ejus flatu praefocantes, moribundae decidunt et pennas quasi igni exustas amittunt. Hic pestifer, cum omnia mortificet, a mustela superatus morte tabescet.

Basiliscus mortem designat quae cuncta suo tactu a vita disgregat. Aves ab alto per flatum dilabuntur, quia justi etiam, morte tacti, a vita exuuntur. Hic quatuor pedibus graditur, quia IIII modis humanum genus ad mortem trahitur, scilicet: per primi mandati praevaricationem, per naturalis legis violationem, per scriptae legis transgressionem, per Evangelii despectionem. Hunc mustela superat, quia caro Christi mortem moriendo enecat.

[Col. 0915C] Leo, fortissimus bestiarum, perlustrat nemora silvarum; cauda sua terram designat, quam designationem omnis bestia transire formidat. Deinde impetu facto rugiens in silvam irruit, et terrore ejus pavefactas bestias lacerans disrumpit.

Per leonem Antichristus intelligitur, cujus potentiae fortitudo omnes reges supergreditur. Et sicut leo silvam circuit, sic ille orbem terrae sua potestate circumcludit (fo 128). Terram cauda signat, quam bestiae transire trepidant, quia edicta promulgat quae omnis homo transgredi formidat. In silvam impetum rugiens dat, bestias invadens lacerat, quia omnes gentes per terrorem sibi subjugat, cunctosque sibi resistentes crudeliter dilaniat.

[Col. 0915D] Draconem maximum serpentem Scriptura docet, qui flato [flatu], veneno, caudae verbere nocet. Hic vi veneni in aere quasi volans levatur, et aer per eum concitatur. Elephanti, castissimo animali, insidians, et pedes ejus cauda alligans, flatu suffocare nititur; sed a moriente ipse opprimitur; de terra vero illa sanguine infecta preciosus color tollitur.

Draco maximus serpentium est diabolus, rex omnium malorum. Qui flatu, veneno, caudae verbere interimit, quia cogitatione, locutione, opere animas perimit. Cogitationes inficit flatu superbiae, verbis infundit virus maliciae, cauda constringit mali operis perpetrationem. Per eum aer concitatur, quia spiritualis concordia saepe per illum turbatur. Casto [Col. 0916A] animali insidiatur, quia Christum castitatis auctorem, de casta Virgine natum, usque ad mortem persequebatur; sed eo moriente contritus opprimebatur. Porro de terra preciosus rubeus color levatur, quia Ecclesia Christi sanguine decoratur.

Dominus igitur super aspidem et basilicum ambulavit, cum peccatum et mortem sua morte destruens, cuncta nociva suis fidelibus substravit. Leonem et draconem conculcabit, cum Antichristum per electos suos superabit et diabolum cum omnibus membris suis in extremo examine damnabit. Draco etiam et leo diabolus appellatur: draco quia per occultas temptaciones insidiatur; leo quia per manifestas persecutiones subvertere conatur. Draco fuit cum Dominum occulte temptavit; leo exstitit, [Col. 0916B] cum eum manifesta persecutione invasit. Sed Dominus leonem et draconem conculcavit, cum et temptationem humiliter et persecutionem pacienter toleravit. Unde de temptatione ejus cantamus: Draconem conculcabis; hodie autem de passione; Libera me de ore leonis. Qualiter autem, karissimi, Dominus operatus sit salutem in medio terrae (Psal. LXXIII), volo vestrae dilectioni breviter referre. Hierosolima namque in medio terrae sita dicitur, in qua Dominus pro salute mundi (fo 128, vo) crucifigitur. Hic cum dives esset et pro nobis egens et pauper fieret, ut nos participes eminentiae diviciarum suarum efficeret, Martha et Maria frequenter eum hospicio receperunt, ac de rebus suis ei necessaria impenderunt. Harum frater Lazarus dum infirmaretur, miserunt [Col. 0916C] ad Jesum, ut ei amici sui aegritudo nunciaretur. Qui adveniens, invenit eum jam defunctum, et jam quatuor dies sepultum. Frequens autem turba Judaeorum ad Martham et Mariam venerat et eas de fratris morte consolari studebat. Dominus autem, cernens tristem turbam flebiliter lamentari, coepit et ipse simul lacrimari (Joan. XI). Ante hoc autem caeco nato per luti unctionem oculos aperuerat; unde Judaei nunc dicebant: Qui potuit facere ut caeci nati oculi aperirentur non potuit hic etiam facere ne hic moreretur? (ibid.) Itaque cum turba ad sepulchrum pergit quod ingens lapis operit, quem Jesus tolli praecepit. Porro mortuus, ut puta quadriduanus, jam fetebat, et pedes ac manus ejus institis [Col. 0916D] constricti erant. Jesus autem Patri gratias agens oravit, ac voce magna Lazarum de monumento vocavit. Protinus mortuus et ligatus, cunctis mirantibus, de sepulchro prodiit et omnes magno gaudio perfudit (ibid.). Hoc inauditum miraculum Pharisaei audientes, scilicet Judaeorum clerici, mox concilium Hierosolimis collegerunt, atque ad invicem dixerunt: Quid faciemus, quia hunc hominem tanta signa facere scimus? Si eum sic dimittimus, totus in eum credet mundus. Et si habitus fuerit Deus a Romanis auferent a nobis gentem et locum habitationis. Pontifex autem illorum sententiam in eum protulit quia unum hominem mori pro populo expedit, ne tota gens in perditione sit (ibid.). Illo igitur concilio edictum promulgatur, ut comprehensus occidatur. [Col. 0917A] Sed quia non est sapientia, non est prudentia, non est consilium contra Dominum (Prov. XXI), dum ei non placuit, eis minime licuit implere suae pravitatis consilium. Cum autem placeret sibi opus a Patre injunctum explere, scilicet pecati cyrografum contra nos conscriptum suo sanguine delere, Hierosolymam cum suis pergens in Bethaniam ad Martham divertit, quae ei et suis comitibus coenam fecit. Lazarus autem qui a morte revixit unus ex discumbentibus fuit. Cujus soror Maria preciosum unguentum (fo 130) super caput Domini recubentibus [recumbentis] fudit (Joan. XII). Sed Judas infremuit. Et quia hoc pro trecentis denariis ad furtum suum vendere ei non licuit (ibid.), ipsum Dominum pro XXX denariis vendidit (Matth. XXVI). [Col. 0917B] Propter paschalem autem festivitatem populus ex omni orbe in Hierosolimam confluxerat; qui audiens Lazarum a morte resuscitatum, ad Bethaniam ibat, ut Jesum resuscitantem et Lazarum resuscitatum videret. Unde Pharisaei dicebant: Nihil proficimus, ecce totus mundus post Evangelium abiit (Joan. XII). Decreverunt ergo ut Lazarus interficiatur, sed Deo melius de eo disponente ad utilitatem Ecclesiae reservatur. Nam fertur quod postea XXX annis in Cypro episcopus Ecclesiae praefuerit, et sicut eum Dominus a morte corporis, ita ipse multos a morte animae verbis et exemplis ad vitam revocaverit. Dominus itaque turbis commitatus, ad montem Oliveti venit et duos discipulos in civitatem mittens, asinam alligatam et pullum cum ea sibi adduci praecepit. [Col. 0917C] Qui abeuntes, asinam et pullum adduxerunt, vestimenta sua imponentes, eum desuper sedere fecerunt. Alii autem vestimenta in via straverunt, alii vero ramos de arboribus olivarum caedentes, in via projecerunt. Cum ergo in civitate percrepuisset quod Jesus secundum propheciam in asino ibi adventaret, turbae certatim cum spatulis palmarum ovantes occursitant, Regem Israel appellant, osanna in laudem ejus magna voce persultant. Hic mos erat illi populo ex jussu legis sollemnitates celebrare cum palmarum spatulis (ibid.).

Jesus autem videns civitatem flevit et eam destruendam praedixit (Luc. XIX), quod postea contigit. Nam post passionem transactis XL annis Romani [Col. 0917D] eam in Pascha obsederunt, ac populum perimentes funditus everterunt. Ingrediente ergo illo cum turbis civitatem, turba puerorum ac totum vulgus cum palmis obviam prorupit et Regem gloriae cum ymnis excipit. Quibus stipatus templum ingrediens, ementes et vendentes columbas de illo cum flagello ejecit (Matth. XXI), et templum sui corporis dissolvendum, sed post triduum reaedificandum praedixit (Joan. II). In templo itaque multa signa faciebat, et turbas cottidie coelestia docebat. Feria IIII a Juda traditur, feria V panis et vinum in corpus et sanguinem nobis conficitur, feria VI pro salute omnium crucifigitur. Sabbato in sepulchro requievit, Dominica (fo 130, vo) a morte resurgens, vitam et gaudium omnibus in se sperantibus dedit. Haec sunt [Col. 0918A] sacrae hujus septimanae sollemnia, quae nobis renovant praeterita et ad memoriam futura reducunt gaudia, quorum vobis pauca pandam mysteria.

Dominus, qui omnes mortuos in ultima die suscitabit, tres mortuos ad vitam revocavit, per quos nos a tribus animae mortibus vivificandos declaravit. Puellam namque in domo quasi a somno sic a morte levavit (Luc. VIII); juvenem vero extra civitatis portam elatum coram populo suscitavit (Luc. VII). Lazarum autem quadriduanum de monumento vocavit (Joan. XI).

Per hos tres mortuos tres mortes animae figurantur, quibus animae a vita Deo separantur. Aut enim cogitando, vel loquendo, vel operando a Deo recedimus et nos aeternae morti obnoxios facimus. Mors [Col. 0918B] cogitationis animam occidit, dum mala per voluntatem concupiscit. Qui enim viderit mulierem ad concupiscendum eam, jam moechatus est eam in corde suo (Matth. V). Fornicatio autem mors animae est. Sicut igitur in domo puella, sic jacet anima mortua in conscientia. Quae si ad poenitentiam convertitur, a Domino ad vitam erigitur. Morte verborum anima occiditur, dum mala loquitur. Os enim quod mentitur occidit animam (Sap. I), et maledici regnum Dei non possidebunt (I Cor. VI). Igitur cujus mala voluntas pravis consiliis aliis notificatur, hic velut juvenis extra portam mortuus portatur. Si vero ad lacrimas poenitentiae recurrit, a morte Domino resurgente resurgit. Morte corporis anima moritur, dum male cogitata, pejus consiliata, pessime [Col. 0918C] perficere nititur. Ut Lazarus in sepulchro clauditur dum in profundo peccatorum inmergitur; lapide operitur, dum mala consuetudine premitur; manus et pedes institis ligatur, dum ab amicis et adulatoribus in malo confortatur. Hic mortuus etiam fetet, quia sua opinio plurimis nocet. Oratio est praemissa, voce magna emissa resuscitatur, quia talis per assiduas Ecclesiae orationes et crebras praedicationes vix ad poenitentiam provocatur. Quartum autem Dominus resuscitare noluit pro quo nemo illum petiit, immo sepelire volentem prohibuit. Dimitte, inquit, mortuos sepelire mortuos suos (Matth. VIII).

Per hunc mortuum hii expressi sunt qui laetantur [Col. 0918D] cum male (fo 132) fecerunt et exsultant in rebus pessimis (Prov. II). Mortui qui eos sepeliunt sunt eorum complices, eis in malo consimiles, qui eos prave agentes favoribus extollunt. Dum enim eos qui quasi per risum scelus operantur laudant, quasi terram super mortuum coacervant. Hii quia in judicio confessionis non resurgunt, in inferno sepulti cum divite ardebunt.

Per Lazarum quoque totum genus humanum designatur, quod in primo parente mortuum in sepulchro malae consuetudinis claudebatur, sed per Redemptorem suum a monumento evocatur, dum a peccatis ad vitam reparatur. Porro IIII dies quibus Lazarus jacuit in sepulchro sunt quatuor legum praevaricationes quibus humanum genus deprimitur [Col. 0919A] sub mortis imperio. Prima lex primo homini in paradyso proponitur. De ligno, inquit, scientiae boni et mali ne comedas. Quacumque die comederis, morte morieris (Gen. II). Si hanc homo observasset, ipse et tota posteritas ejus anima et corpore immortalis permansisset, sed quia diabolo suadente hanc comedendo est praevaricatus, cum omni successione sua est morte multatus. Ecce unus dies mortis.

Homini de paradyso ejecto inditur lex naturalis: Quod tibi non vis, alii ne feceris. Si hanc servaret, mortem animae evaderet. Sed quia hanc facere neglexit, mortem mundo invexit. Ecce II dies mortis.

Datur homini lex conscripta, quam observans posset aeternae mortis evadere discrimina. Hanc quia contempsit, pondere suo eum in morte depressit. [Col. 0919B] Ecce III dies mortis.

Evangelium homini praedicatur, per quod vita aeterna donatur, et hoc despicitur, idcirco homo morti addicitur. Ecce IIII dies mortis. Hac quadripertita morte genus humanum hactenus pressum Dominus ad vitam erexit, cum ad montem Oliveti perrexit. Mons Oliveti est celsitudo fidelis populi, oleo laeticiae uncti. Ad hunc montem Dominus venit, cum in carne veniens fideles ad fidem collegit. Duos discipulos in civitatem misit, quia doctores fide et operatione perfectos in mundum misit. Duos misit, quia duo Testamenta duos populos, Judaicum scilicet et gentilem, doceri voluit. Duos misit quia duo praecepta dilectionis (fo 132, vo) activos et contemplativos servare instituit. Qui asinam et pullum [Col. 0919C] adduxerunt, quia circumcisionem et praepucium ad fidem converterunt. Per asinam enim intelligitur Judaea jugo legis ligata; pullus autem indomitus erat gentilis populus, nulla lege constrictus. Vestimenta desuper posuerunt, dum eis bona exempla praebuerunt. Dominum imposuerunt, dum Christum per fidem cordibus eorum impresserunt. Vestimenta in via straverunt, dum eis exempla proposuerunt. Ramos [Col. 0920A] de olivis caedebant, dum facta et dicta prophetarum eos docebant. Per olivas enim prophetae designantur, qui oleo unguebantur. Ramos de palmis sternebant, dum pugnas regum contra gentes et eorum victorias ad pugnam spiritus contra vicia exponendo referebant. Per palmas enim victoria regum accipitur quia palma victoria dicitur. Turbae quae cum palmis Domino occurrerunt sunt gentes quae fidem perceperunt et piis actibus Christi praecepta impleverunt. Pueri qui Dominum cum palmis suscoperunt sunt martyres qui cum palma vitoriae ad Christum pervenerunt. Reliquum vulgus quod Domino cum palmis obviat, eos qui vicia vincunt et cum triumpho victoriae Domino in judicio occurrunt, insinuat. Dominus excidium civitatis praedixit quia [Col. 0920B] hunc mundum dissolvendi [dissolvendum] astruxit. Turbae Osanna conclamant, cum Domino civitatem gaudentes intrant, qui [quia] cum sponsam suam Ecclesiam de hac Babylonia in civitatem Patris sui induxerit. suos collaudatores secum ad nuptias intrare jubebit. De templo ementes et vendentes columbas abjecit, quia omnes ecclesias vel ordines vel aliquod spirituale donum ementes vel vendentes de templo coelestis Hierusalem expellit.

Hic dies palmarum nuncupatur qui exemplo illius populi ab universa Ecclesia cum palmis et floribus celebratur. Hunc ergo, karissimi, Redemptorem nostrum magna voce laudate, continuis precibus ei supplicate, ut quemadmodum populus Hebraeorum illi ad passionem venienti cum palmis et floribus [Col. 0920C] occurrit, et quodam modo triumphum illius de morte praecinuit ita nos cum palma victoriae de mundo triumphum illius de morte praecinuit, ita nos cum palma victoriae de mundo et viciis cum floribus bonorum operum ei ad judicium venienti occurrere valeamus, et cum triumpho coelestem Hierusalem cum eo ad nuptias intrare mereamur.



Hic fac finem si vis; sin autem, haec adjice.
[Col. 0919]

[Col. 0919C] (fo 124) Haec omnia olim figuraliter praecesserunt et nostra tempora quasi digito demonstraverunt. Abraham servum suum super circumcisum membrum suum jurare compulit, de quo Christum in carne descensurum praescivit, ut in Mesopotamiam [Col. 0919D] pergeret et inde uxorem filio suo adduceret. Qui juramento constrictus in Chaldaeam pergit, Rebeccam juxta fontem repperit, auro et gemmis ornatam ad Ysaac adducit. Sic ordo doctorum a Deo in mundum missus Christi incarnationem constrictus (?), Ecclesiam juxta fontem baptismatis invenit, auro caritatis, gemmis bonorum operum decoratam ad verum Ysaac Christum adducit.

Populus in Aegypto a Pharaone affligitur et Moyses ad liberandum eum mittitur. A quo dum multa signa fiunt, magi ei resistunt. Hic Moyses jussit agnum absque macula decima die primi mensis concludi et quarta die ad vesperam inmolari cujus sanguine ostia domorum in modum crucis signarent, dum eum in quatuor locis, scilicet in limine, in superliminari, [Col. 0920C] in utroque poste ponerent, et ipsum agnum assum in domibus comederent. Hoc signo viso, percutiens angelus pertransiens primogenita Aegyptiorum percussit, et Dominus populum suum cum auro et argento in exsultatione et laeticia eduxit quem in columna [Col. 0920D] ignis in nocte praecessit, columna nubis in die protexit. Mare Rubrum divisit, per quod populus sicco vestigio transivit. Hostes vero insequentes fluctus operuit, populum autem a timore eorum eruit. Quem laetantem ad LXX palmas et XII fontes aquarum vocavit, deinceps coelesti pane cibavit. Aquam de petra bis percussa eis produxit, quae eos usque ad terram promissam commitata profluxit. Quidam eorum contra tot beneficia ingrati murmuraverunt, et ab ignitis serpentibus perierunt. Quam ob rem populo acclamante et Moyse ad Dominum orante, jussit Dominus ut aeneus serpens suspenderetur, quem percussi a serpentibus inspicientes a morte eriperentur.

Terrae autem appropinquantes, XII exploratores [Col. 0921A] miserunt, qui totam terram lustrantes, ad indicium optimae terrae de fructu ejus ad multitudinem detulerunt. Nam botrum praeciderunt quem duo viri in vecte portaverunt, et panem in sporta attulerunt. Ad Jordanem autem pervenientes, fluvius stetit, populus illaesus transit, sacerdotibus tuba canentibus Hiericho corruit, et victis hostibus per Josue qui et Jesus, populus terram lacte et melle fluentem possedit. Hoc totum nobis sic exponitur.

Populus in hoc mundo a diabolo opprimitur, et Christus ad liberandum eum a Patre mittitur. Qui dum multa signa facit, malicia Pharisaeorum ei resistit. Ipse etiam agnus absque macula erat, quia peccatum non fecerat. De hoc dicitur: Ecce agnus Dei qui tollit peccata mundi (Joan. I). Hic sicut ovis [Col. 0921B] ad occisionem ductus occubuit, dum bonus pastor animam suam pro ovibus posuit. Qui decima die primi mensis, hoc est hodie, Hierosolimam veniens, a Judaeis includitur, et XIV die, id est V feria corpus ejus traditur. Cujus sanguine fores quadripertitae signantur, dum in fide passionis Christi corpora nostra in modum crucis et baptismate consecrantur. Agnus in domo assus comeditur, dum fidelis populus in Catholica Ecclesia carne passi Christi vescitur. Primogenita Aegypti percutiuntur, dum cruore agni poenae aeternae mortis destructuntur. Aegyptus, quod tenebrae dicitur, peccata sunt quae male agentes ad tenebras exteriores ducunt. Horum primogenita magni consilii angelus percussit, dum poenas quas peccata genuerant sua morte destruxit. [Col. 0921C] Populus cum auro et argento laetabundus educitur, quia magno precio agni immaculati a tyranno eruitur. Et qui in tenebris infernalibus inclusus tenebatur a luce aeterni Solis illustratur, et de carcere mortis ereptus vitae palacio locatur. Columna ignis in nocte populum praecedit, quia lumen sacrae Scripturae in caligine hujus vitae iter nobis ad patriam praebebit. In die columna nubis eos ab aestu protegit, quia in die judicii humanitas Christi ab aestu aeterni incendii nos defendit. Sicut enim sol sub nube, sic Sol justiciae latuit sub humana carne. Mare Rubrum est baptismus sanguine Christi rubicundus, in quo hostes, scilicet peccata, submerguntur. Fideles a timore poenarum eruuntur. LXX palmae LXX libri sunt sacrae Scripturae, per quos LXX discipuli [Col. 0922A] populum ad palmam victoriae de viciis pervenire docuerunt. Duodecim fontes XII (fo 136) apostoli sunt, de quibus flumina Scripturarum per orbem manaverunt. Ad hos educti de Aegypto pervenerunt, dum redempti a Domino jugo fidei se per apostolos subdiderunt et sacras Scripturas scrutari coeperunt. Panem angelorum manducaverunt, dum Christi corpore vesci meruerunt. In quo pane omne delectamentum et omnem saporem suavitatis habuerunt (Sap. XVI), quia digne Christi pane reficientes, omne gaudium et omnem suavitatem habebunt. Aqua eis de petra bis percussa elicitur, quia evangelica doctrina de Christo in duobus crucis lignis extenso educitur. Quae aqua mellitum et oleagineum saporem praebuit, quia Evangelii dulcedinem aeternae [Col. 0922B] vitae per Christi misericordiam nobis promittit. Ingrati contra beneficia murmurantes a serpentibus pereunt, quia qui post accepta divina sacramenta perverse vivunt, a daemonibus disperibunt.

Aeneus serpens suspensus, in cujus aspectu populus a morsu serpentium est salvatus, est Christus in cruce extensus, cujus fide populus a vulnere peccatorum est liberatus. Aeneus serpens caret veneno, ita et Christus peccato. Duodecim qui terram exploraverunt sunt XII apostoli qui vitam aeternam in mundo praedicaverunt. Botrus qui in vecte portatur, est Christus qui in cruce pependisse praedicatur. Hunc duo portant, quia passionem ejus propheticus et apostolicus ordo mundo insinuant. Panem etiam in sporta detulerunt, quia panem angelorum in carne [Col. 0922C] venisse et cibum hominum factum esse nunciaverunt. Fluvio transmisso, Hiericho a sono tubae sacerdotum destruitur, quia ultima persecutione superata mundus hic a sono tubae angelorum dissolvitur. Devictis hostibus terra lacte et melle manans victori populo per Jesum dividitur, quia hostibus Dei justo judicio damnatis, victori populo de viciis terra viventium fluens torrentibus gaudiorum per Jesum verum tribuitur. Igitur, karissimi, cum vos suo sanguine Christus ab oppressione diaboli liberaverit, et aditum coelestis patriae reseraverit, festinate ad eum pervenire per viam mandatorum ejus, ut possitis ei placere in regione vivorum atque mortuorum, ubi vobis distribuat gaudia, quae oculus non vidit, et caetera.



IN COENA DOMINI.
[Col. 0921]

[Col. 0921D] Revertar ad Hierosolimam cum misericordia, et aedificabitur in ea domus mea, dicit Dominus (Zach. I). Sicut saepe dixi vobis, karissimi, (fo 136, vo) Hierusalem dicitur visio pacis et significat Ecclesiam quae in coelis visura est principem pacis. In hac Hierusalem sumus nos domus quam Deus fide erexit, virtutibus instruxit, baptismate lavit, gratiarum muneribus ornavit. In hac domo vivi lapides ferramentis tribulationum quadrantur, ut domus in coelis de eis construatur, in quae securis et malleus adversitatum [Col. 0922D] non audiri affirmatur. Haec domus in nobis cecidit, dum mens nostra a culmine virtutum in vicia corruit, unde et Dominus a nobis recessit. Sed quia istis diebus XL per poenitentiam instrumenta spiritualis aedificii colligemus, iterum propiciatus repromittit Dominus. Revertar ad Hierusalem cum misericordia peccata relaxando, aedificat domum karismata donando.

Hoc exemplo episcopi domus aedificatores collapsam domum hodie restaurant, dum poenitentes propter [Col. 0923A] crimina ab Ecclesia abjectos in Ecclesiam introducendo filiis Ecclesiae aggregant. Tabernaculum David quod cecidit hodie erigunt, dum crisma et oleum sanctum conficiunt, per quae fideles ad regnum Dei signantur, et in reges ac sacerdotes omnes renati consecrantur. Unde baptizati per albam vestem sacerdotum per mytram praeferunt diadema regium. Hodie omnes pastores Ecclesiae domum Dei reaedificant, dum oves errabundas ad gregem reportant. Hodie vineae Domini cultores praecisos palmites verae viti Christo atque confractos ramos olivae reinserunt, dum excommunicatos et ob flagicia repulsos per indulgentiam absolvunt. Unde et haec dies indulgentiae appellatur, quia qui per totam XL mam pro culpis poenitentiae vinculis a sacerdotibus stringebantur, [Col. 0923B] hodie peracta poenitentia, per indulgentiam absoluti in gremio Ecclesiae recepti gratulantur. Hodie Christus discipulis pedes lavit et nobis exemplum pedes fratrum et pauperum lavandi reliquit. Dilectionem enim proximi implemus in fratribus, dilectionem autem Dei in pauperibus. Nam quicquid pauperibus impenditur, Christo exhibetur, sicut ipse in judicio fatetur. Quod his, inquit, fecistis, mihi exhibuistis (Matth. XXV). Ergo exemplo Christi lavemus fratrem et Christi vestigia, et ipse abluat nostra crimina.

Hodie Christus corpus et sanguinem suum Ecclesiae ob memoriam sui tradidit, per quae cottidie remissionem peccatorum accipit; quae qui indigne [Col. 0923C] acceperit, mortis Domini reus cum Juda erit. Hic (fo 138) autem indigne accipit qui fornicatione vel adulterio vel aliquo immundo opere polluit [polluitur], aut aliquod criminale facinus commisit, et inde confessionem et poenitentiam agere neglexerit, vel obscena facta sua confiteri erubuerit. Saltem hodie ad confessionem et poenitentiae lacrimas confugiant, ut corpus Domini non ad judicium, sed ad animarum remedium percipiant.

Hac nocte Christus cum discipulis coenavit, ac per mysticum agnum priscam legem consummans, novam inchoavit. Et cum eis multa futura praedixisset atque coelesti doctrina copiose instruxisset, dulci oratione surgens, in se credentes Deo Patri commendavit, montem ascendens oravit, et sudor [Col. 0923D] sanguinis de eo manavit. Ibi Juda prodente a turbis Judaeorum ut latro comprehenditur, ut fur ligatur, ut reus in concilium ducitur, ut malefactor colaphis et sputis illuditur. A discipulis relinquitur, a Petro cum juramento abnegatur. In crastino a Judaeis traditur vinctus gentibus, scilicet Pilato praesidi et ejus militibus, insuper accusatur morti obnoxius. Quem Pylatus ob invidiam sciens traditum, voluit dimittere eum. Erat autem mos Judaeis ut praeses eis in festo die vinctum dimitteret quemcunque peterent. Pylatus ergo voluit ut Jesus dimitteretur, sed ipsi magnis vocibus postulabant ut crucifigeretur, latronem autem laxari petebant qui propter [Col. 0924A] homicidium in carcere positus fuerat. Pilatus vero coram omnibus manus lavit, se innocentem de ejus sanguine clamavit. Igitur judex omnium et vitae dator neci adjudicatur, et Dominus majestatis servis pagani crucifigendus mancipatur. A quibus susceptus ad irrisionem ut rex purpura vestitur, dextra ejus harundine pro sceptro insignitur, caput ejus pro diademate spinis coronatur et flexis genibus salutatur. Deinde consputatur, diris flagellis dilaceratur, post haec cum latronibus de civitate educitur, inter nocentes innocens crucifigitur, et vestis ejus sorte distribuitur. Mox sententia aeterni Judicis Judam XXX maledictionibus perculit, qui precium mundi XXX argenteis vendidit et pro unoquoque denario notatus est mortis cauterio (Matth. XXVI-XXVII). [Col. 0924B] Edicitur namque ut peccatorum [(153) 1Kb] super eum constituatur et diabolus a dextris ejus stare permittatur, in judicio condemnetur (fo 138, vo), oratio ejus in peccatum convertatur, ut dies ejus pauci fiant, episcopatum ejus alius accipiat; filii ejus orphani et uxor ejus vidua fiant, ut filii ejus transferantur et sint mendici, ut de habitationibus ejiciantur, substantia ejus a feneratoribus scrutetur, labores ejus ab alienis diripiantur, ut nullus ei auxilietur, nullus pupillis ejus misereatur, nati ejus perdantur, in una generatione nomen ejus deleatur, iniquitas patrum ejus in memoriam Dei redeat, peccatum matris ejus venia non deleatur, contra Dominum semper fiat, memoria ejus de terra dispereat, maledictio ei veniat, benedictio ab ea longe [Col. 0924C] fiat, maledictionem sicut vestimentum induat, sicut aqua interiora ejus et sicut oleum ossa ejus introeat, maledictionem vestimento operiatur, maledictionem ut zona praecingatur, ut confundatur pudore induatur, confusione sicut diploide operiatur (Psal. CVIII). Hic dum tot maledictionibus permultatur, eum omnis mundus abhominatur. Nam coelum diutius eum aspicere rennuit, terra eum portare exhorruit. Itaque in aere laqueo strangulandus elevatur, daemonibus in aere commorantibus associatur. Aer vero eum prae daemonibus abhorrens a se reppulit, unde mox medius crepuit, cadentemque tartarus absorbuit.

Cum autem Unicus Patris in cruce pendens solveret [Col. 0924D] quae non rapiebat, Judaei super dolorem vulnerum ejus addebant, dum ei insultando deridebant, insuper acetum et fel ei in potum offerebant, sed ipse pro ei preces effundebat. De latronibus etiam unus eis mortis supplicium improperavit, alter vero misericordiam postulavit. Super quem ilico fons pietatis viscera misericordiae fudit, eique crimina relaxans paradysum promisit, Hodie, inquiens, mecum eris in paradyso (Luc. XXIII). Per hunc mundo innotuit quod pro peccatoribus in cruce paciendo, sanguinem suum fundere voluit, qui latroni in articulo mortis poenitenti vitam tribuit. Ibi in cruce pendens judex noster judicatus judicium exercuit, [Col. 0925A] dum unum ob nequiciam reppulit, alterum ob confessionem gloriae intulit, per hunc ostendens quod sua passio justis quidem salvatio, impiis autem sit damnatio. Mundus autem cernens factorem suum tam atrociter cruciari, scelus expavit, et totam terram tetra caligine a VI hora usque ad VIII obscuravit. Hora VIII ut hominem de coeno (fo 140) mortis levaret quem de limo creavit, Filius Dei in mortem se inclinavit. Eo moriente tota terra contremuit, mortuos de se evomuit. Velum templi in duo discinditur, petrarum duricia finditur. Mortui resurgunt, testimonium suo Domino reddunt. Tunc quidam militum latus Domini lancea perforavit, et continuo unda sanguinis et aquae in redemptionem mundi emanavit, et his visis centurio eum Dei Filium [Col. 0925B] affirmavit. Joseph autem, praedives homo, corpus Jesu a Pilato petiit et impetravit, et de cruce deponens, in monumento novo locavit. Porro Christus ad inferni claustra descendens, sedentes in tenebris et umbra mortis visitavit, fortem diabolum ipse fortior superans, mortem vita necavit, ac regnum tyranni disturbans spoliis acceptis victor tercia die triumphans remeavit. Hoc totum prophetae futurum praedixerunt, hoc variis figuris praesignaverunt. Rex namque piissimus Josyas celeberrimum Pascha sollemnizavit et cunctum populum regni ad convivium invitavit. Qui dum ab Aegypti rege necatur, ab omni populo, sed praecipue ab Hieremia lamentatur. Hic propheta, dum in campo Mageddo lamentatur, ubi rex occubit, vena fontis et viror arboris aruit. [Col. 0925C] Hic Josias est Christus rex justiciae, qui celebre universo mundo Pascha celebravit, cum se ipsum Deo Patri in paschali die Judaeorum inmolavit. Ad convivium populum invitavit, quia per commestionem corporis sui ad epulas aeterni convivii omnes fideles vocavit. Hic a rege Aegypti occiditur, dum per consilium diaboli regis tenebrarum a Judaeis morti addicitur. Ab omni populo, sed maxime a propheta lamentatur, quia quamvis ab omni antiquo populo variis modis, sed maxime a prophetis factis et dictis mors Christi praefiguratur. Super mortem quoque ejus omnes gentes flebunt, cum eum videbunt in quem transfixerunt (Joan. XIX). In campo ubi rex occubuit fons et arbor aruit, quia in Judaea ubi [Col. 0925D] Christus occubuit fons baptismatis et arbor crucis aruit, dum neutrum sibi prodesse in perfidia permanendo fecerit. Unde et eaedem lamentationes his diebus in ecclesiis lamentando recitantur, per quas mortis Christi tempora praesignabantur, dum eadem passio Christi a fidelibus venerabiliter celebratur.

Jonas quoque (fo 140, vo) ad praedicandum a Domino mittitur, quia ascendens in navim, magna tempestate concutitur. Procellis namque et ventis in mari saevientibus, ipse in navi soporatur, sed a pavidis nautis sorte deprehensus, a navi in fluctibus jactatur, moxque mare tranquillatur. Quem cetus absorbens tres dies in ventre tenuit, post quos Domino jubente vivum in aridam evomuit. Qui mox [Col. 0926A] ingressus Ninivitis praedicavit et civitatem a subversione salvavit (Joan. I-IV).

Ita Christus in mundum ad praedicandum populis a Patre dirigitur, qui ascendens in crucem, tempestate persecutionis excipitur. Judaeis itaque et gentibus ut ventis et procellis in eum saevientibus, ipse soporatur, dum in cruce morte gravatur. Sorte deprehenditur, quia solus ad redemptionem humani generis eligitur. A navi in mare a nautis jactatur, dum de cruce depositus a suis saevicia Judaeorum perturbatis, in sepulchro tumulatur. Furor ventorum in mari sedatur, quia infestatio daemonum ab humano genere Christi morte refrenatur. A ceto absorptus et in ventre ejus triduo detentus evomitur, quia Christus ab inferno receptus post triduum [Col. 0926B] mundo redditur. Ninivitis praedicat et civitatem a subversione liberat, quia Christus gentibus per apostolos praedicat et mundum a periculo perditionis salvat.

Qui etiam fessus ex itinere super fontem VI hora sedebat, sed mulier Samaritana aquam haurire veniebat, quam ipse de V viris legitimis salubriter monuit, de VI vero non legitime habito corripuit. At illa, ydriam relinquens, in civitatem cucurrit, totum populum ad eum convertit (Joan. IV).

Christus iter agebat, dum in carne humana ovem perditam quaerere veniebat. In itinere fessus laborabat. Super puteum VI hora sedebat, dum VI aetate mundi Vito die de torrente mortis in via bibebat ac VI hora super profundum crucis mysterium in [Col. 0926C] ligno pendebat. Venit mulier de Samaria aquam haurire, quia Ecclesia de gentibus venit ad fontem baptisma percipere et aquam in vitam aeternam salientem, scilicet evangelicam doctrinam, meruit accipere. Haec V viros legitimos habuit, quia ei Deus quinque sensus ad se colendum tradidit (f 142). Ipsa vero se cum non legitimo polluit, cum errorem secuta, contempto Dei cultu, ydola coluit. Hydriam reliquit, dum ydolatriam deseruit et totum populum civitatis mundi ad fidem convertere studuit. Haec mulier, cujus vascula Heliseus oleo impleverat, quia Christus oleo Spiritus sancti corda fidelium habunde impleverat.

Nunc, karissimi, consideranda sunt mysteria operum [Col. 0926D] Dei. Feria VI Deus hominem fecit, feria VI eum redemit. Tercia hora traditur homo esse formatus. Tercia hora ad reformandum eum Christus est neci adjudicatus. Sexta hora homo mandatum Dei comedendo transgreditur, hora VI Christus pro praevaricatione ejus crucifigitur. Hora VIII homo de gaudiis paradysi ejicitur, hora VIIII Christus pro reconciliatione ejus morti subjicitur.

Per lignum praevaricationis homo periit, per lignum crucis rediit. Homo de fructu vetiti ligni comedens, morte multatur; de fructu ligni vitae, id est crucis, surgens ad vitam reparatur. Lege quadripertita homo morti addicitur, cruce quadrifida de morte redimitur. Per Evam, quod vita sonat, homo seducitur, per Christum, qui est vera vita, a [Col. 0927A] morte ad vitam reducitur. Per serpentem virus mortis mundo infunditur, per aeneum serpentem in cruce exaltatum dulce poculum vitae universis refunditur.

Christus ab impiis comprehenditur, et homo a daemoniis captivus revertitur. Christus ligatur, et homo a funibus peccatorum enodatur. Christus a discipulis relinquitur, et homo agminibus angelorum conjungitur. A Petro Christus negatur, sed homo coram patre et angelis confessus, ab ipso Filio Dei vocatur. Christus colaphis caeditur, et stimulus Satanae per poenas colaphizans repellitur. Christus consputatur, et homo a sputis insultantis conjugis defenditur, ne nomen discalciati sorciatur. Mos erat Judaeis si quilibet absque liberis moreretur, [Col. 0927B] mulier propinquo ejus jungeretur. Si accipere eam rennueret, mulier calciamentum ejus solvens, in faciem ejus spueret, et ipse nomen discalciati acciperet (Deut. XXV).

Mulier haec vidua lex carnaliter intellecta accipitur, cujus maritus carnalis populus defungitur, sed ipsa alteri viro, scilicet Christiano populo copulatur, dum spiritualiter accepta ei in operationem sociatur. Qui ergo legem spiritualiter implere recusant, hos ipsa aeterna confusione consputat, quia Moyses eos apud patrem accusat (fo 142, vo). Calciamentum solvit, quia carnalem observantiam ab eis tollit. Ipsi nomine discalciati censentur, quia absque meritis justiciae existentes, de libro vitae nomina eorum delentur et in terra scribentur cum confusi ab Ecclesia [Col. 0927C] sanctorum repudientur. Christus paganis torquentibus committitur, et homo daemoniis traditus cruciandus dimittitur. Christus a gentibus illuditur, et homo ab irrisione daemonum eruitur. Christus vestibus suis denudatur, purpura induitur, et homo pannis peccatorum expoliatur, stola immortalitatis vestitur. Christus harundine pro sceptro insignitur, et homo ad sceptrum regni Dei calamo scribentis ascribitur. Caput Christi spinea corona circumdatur, et homo gloria et honore coronatur; Christus irrisione salutatur et hominis salvatione angeli gratulantur; Christus flagellatur et homo a percutientibus malleis liberatur; Christus cruci affigitur, et homo ab aeterno cruciatu ad gaudium erigitur; Christus [Col. 0927D] felle potatur, et homo pane angelorum cibatur; Christus nece plectitur, et homo mortuus vitae redditur; Christus pro nobis factus maledictum pendens in ligno (Gal. III) de cruce tollitur, et homo de maledicto absolvitur; Christus in sepulchro tumulatur, et homo in paradyso locatur; Christus in infernali carcere clauditur, homo vero in coelesti curia laureandus recipitur. Haec omnia, karissimi, contulit nobis passio Christi.

[Col. 0928A] His tribus diebus sepulturam Domini celebramus, et ideo in divinis officiis tristiciam discipulorum simulamus, dum Gloria Patri et alios cantus laeticiae non resonamus, nec signa ad horas sonamus ut eorum gaudii etiam consortes fiamus. Lumina tribus noctibus extinguuntur, quia lumine angelorum et hominum in cruce extincto, tres horae tenebris offenduntur.

Hodie crisma et oleum conficitur quo servi Dei in frontibus eorum signantur, quia hodie per oleum misericordiae Christi poenitentes a jugo diaboli relaxantur. Unde dicitur: Computrescet jugum a facie olei (Isa. X). Jugum a facie olei computruit, dum Christi misericordia hominem a dominio diaboli eripuit.

[Col. 0928B] Cras altare denudatur et crux salutatur, quia Christus verum altare, in quo vota fidelium Deo Patri sacrificantur, illa die ab impiis ad cruciatus denudabatur; crux quae ab illis subsannabatur, nunc venerabiliter ab omnibus honoratur.

Sabbato populus baptizatur, cum Christus in sepulchro quievisse (fo 144) praedicatur, quia per baptisma mortem Christi imitatur. Mundo enim ob renunciationem Christo concrucifigimur et in morte ejus per baptisma ei consepelimur. Viciis et concupiscentiis crucifigimur, dum in modum crucis in baptisma mergimur. Triduo Domino consepelimur cum ter undis inmersi quasi terra operimur. Cum de fonte baptizati ascendunt, quasi cum Christo ad gloriam resurgunt. Crismate signati albis vestiuntur, [Col. 0928C] quia inmortalitate redimiti per mortem Christi in regno Dei reges et sacerdotes coronabuntur.

Per cereum qui illa die consecratur columna ignis quae praecessit filios Israel ab Aegyptiis per mare Rubrum ad terram repromissionis designatur; et est Christus, qui ut ille agnus pascha nostrum est Christus immolatus, cujus sanguis jugum saevi tyranni compressit, nosque ab ejus dominio per baptisma vexit, cujus igne, scilicet Spiritu sancto, omnes fideles animae illuminantur et ad supernam patriam illius ducatu per viam caritatis ire jocundantur. Hostibus in mari Rubro extinctis filii Israel egressi canticum Domino cecinerunt; ideo baptizati, deletis peccatis in baptismate, Alleluia, quod est canticum laeticiae, concinunt, quia innocentiam primi [Col. 0928D] parentis amissam recipiunt. Igitur, karissimi, cum nos servos peccati Filius Dei proprio sanguine a dura servitute liberaverit, et verae libertati redonaverit, toto corde diaboli servicium fugiamus, et Liberatori nostro in sanctitate et justicia omnibus diebus serviamus, ut cum ipse apparuerit vita nostra, appareamus et nos cum ipso in gloria, quam oculus non vidit, et caetera (I Cor. II).



DE PASCHALI DIE.
[Col. 0927]

[Col. 0927D] Haec est dies quam fecit Dominus, exsultemus et laetemur in ea (Psal. CXVII). Omnes dies, karissimi, [Col. 0928D] Dominus in sua majestate fecit, sed hanc prae omnibus sua pietate et angelis et hominibus ad gaudium [Col. 0929A] elegit. Nocti quippe mortis et miseriae, quae a peccato Adae inchoans cunctos suae caligini involvit, haec sacra nox finem imposuit. Dies autem felicitatis et gaudii hodie inchoavit quam nullum vespere [nullus vesper] terminabit. Totum tempus ab Adam usque ad Christum dies mortis dicebatur, quo omnis homo moriens ad tartara ducebatur. Istud autem tempus dies (fo 144, vo) vitae et resurrectionis appellatur, quo incipiente Christus cum multis resurrexisse praedicatur; quo finiente totum genus hac eadem die resurrecturum non dubitatur. Hac etenim die, scilicet hoc tempore gratiae, electi, de carne subtracti, mox gaudium Domini intrabunt (Matth. XXV); transacta autem ultima resurrectione, duplicia in terra sua possidebunt, cum corpore simul et [Col. 0929B] anima perhenniter de bonis Domini gaudebunt. Ideo in divinis officiis nunc dicimus: Hodie resurrexit, dum eum ante plurimos annos resurrexisse noverimus. Ob magnitudinem autem hujus diei tota haec septimana pro una die celebratur, unde et cottidie haec dies cantatur. Ideo et vespertina hora non solito more, sed officio missae inchoatur, quia haec sacra dies est figura illius magni diei qui nullo vespere terminatur. Haec est illa dies una melior super milia, et qua et angelis et hominibus per Christum collata sunt gaudia ineffabilia. Hodie Dominus virtutum devicta morte ab inferis resurrexit, et populum proprio sanguine redemptum, de carcere mortis exemptum, curiae angelorum Rex gloriae invexit. Hodie bonus pastor ovem perditam ac magno labore [Col. 0929C] inventam propriis humeris ad gregem reportavit, atque gaudentibus angelis in coelis associavit. Hac die exultemus cum Dei creatura quae hodie per Christi resurrectionem reparata est ad aeternitatis jura. Hac die cum ordinibus angelorum laetemur, quia hodie numerus eorum per homines impletur. Hac quippe die coelorum altitudo per serenum jocundatur, quia hodie in eis Hierosolima ut civitas reaedificatur. Hodie superni cives gratulantur, quia per Christum electi homines eis annumerantur. Sol et luna et sydera hodie depromunt suum gaudium clarius lucendo, quae in morte Christi moerorem exhibuerunt, radios suos abscondendo. Et merito: nam luna solis claritas, soli autem repromittitur [Col. 0929D] septem dierum lucis hylaritas. Terra hodie prae omni creatura laetatur, quia Christus de ejus materia homo generatur, mortuus in ejus gremio tumulatur, et ipsa in ejus substantia super omnes dignitates angelorum exaltatur. Fontes, maria et flumina hodie per tranquillitatem hylarescunt, ad Deum benedicendo Christum in vadis suis mundi crimina lavisse innotescunt. Volucres hodie dulci (fo 146) gaudio tripudiant, dum dulcem melodyam quasi reciprocis vocibus dulce jubilant. Hodie cuncta a Deo creata per Christi resurrectionem gaudio perfunduntur, dum aethera serenitate, fluctus tranquillitate, silvae frondibus, prata floribus, arva segetibus, diversa animalia laeta fetibus intelliguntur. Solus autem infernus tristis gemit, quia Dominus fortis [Col. 0930A] hodie portas aereas et vectes ferreos ejus confregit. Solum, inquam, tartarum amara tristicia afficit, quia hodie fortem leonem fortior leo de tribu Juda vicit, et praedam quam insaciabilis infernus devoravit, ad superos remeans, in coelesti palacio locavit. Haec est praeclara sollemnitas sollemnitatum, quae ut Lucifer stellarum, vel topazius gemmarum, sic extat decus omnium festivitatum. Haec communis est et angelis et hominibus, quia hodie homo redditus est supernis sedibus. Haec sacra festivitas Pasena, id est transitus, vocatur, quia sicut Hebraeorum populus ab angelo, per Aegyptum ad percutiendum transeunte, per sanguinem agni occisi liberatur, sic populus fidelium per sanguinem Christi veri agni a diabolo defensatur. Et sicut ille populus a [Col. 0930B] jugo Pharaonis liberatus, in terram repromissionis transivit, ita populus Christianus a jugo diaboli per Christum liberatus in patriam paradisi transibit.

Ergo redempti a Domino cantate ei canticum novum, cujus laus est in Ecclesia sanctorum (Psal. CXLIX). Ille novum canticum resonat, qui, relictis peccatis, novam vitam bonis operibus inchoat. Verus Israel, scilicet populus fidelium, laetetur in eo qui fecit eum (ibid.) et eripuit eum cum Lya et Rachel de peregrinatione ad patriam fugientem, et repressit Laban cum sociis persequentem, videlicet Christianum populum eripuit Dominus de exilio hujus vitae cum activa et contemplativa vita, ad patriam paradysi tendentem, et reprimit diabolum [Col. 0930C] cum temptationibus et persecutionibus impedientem. Filiae quoque Syon, id est animae in Christo renatae, in Rege suo hodie exultent, qui eas vestimento salutis et indumento justiciae induet. Anima mea magnificat hodie Dominum, quem, quaeso, fratres omnes, magnificate mecum et voce magna exaltemus nomen ejus in idipsum (Psal. XXXIII), scilicet in Christum. Narremus hodie laudes ejus et virtutes ejus et mirabilia ejus quae fecit, quia Dominus servum unicus abjectum redemit, perditum (fo 346, vo) de lacu miseriae, et de luto faecis levavit et in solio gloriae cum principibus locavit. Anima mea exultat in Domino, quem omnis spiritus hodie laudet in jubilo. Os meum laudem Domini annuntiat, [Col. 0930D] cujus nomini sancto omnis, rogo, caro, benedicat (Psal. CXLIV).

Servus a tyranno de patria paradysi in exilium seducitur, et regis filius de palacio in carcerem ad revocandum eum mittitur. Ovis centesima, de grege aberrans, a lupo abducitur, sed pius pastor ad eruendum eam carne induitur. Itaque per quem omnis creatura fit ex nichilo, hic fit ex fragili sexu homuncio. Qui omnia claudit pugillo, clauditur in puellae utero. Per quem totus mundus creatur, ex femina generatur. Pannis obsitus reclinatur in praesepio; angelos gloria vestiens subnixus est majestatis solio. In cujus conspectu nec coeli mundi praedicantur, circumcisione et hostia mundatur. Parentibus humanis subditur, cujus famulatui omnis [Col. 0931A] summa angelorum dignitas prona subjicitur. Cujus sanctitate scelus extergitur, a servo undis inmergitur. Ab hoste esuriens temptatur per quem caritas angelorum in gloria firmatur, qui eos sua ineffabili dulcedine saciat, dum semper in eum prospicere desiderant; qui est fons omnium bonorum, levamen omnium laborum, ex itinere fatigatur, sitim aqua extingui precatur. Somno opprimitur in cujus laudem concentus coelorum vigilare describitur. A quo est omnis benedictio, maledicitur; quem daemones contremiscunt (Jac. II), a daemone obsessus dicitur. In cujus nomine omne genu flectitur, coelestium, terrestrium et infernorum (Philipp. II), flexo poplite lavat pedes discipulorum. Tristicia et moerore afficitur, per quem frequentia beatorum gaudio et laeticia [Col. 0931B] afficitur. Qui taliter cum hominibus conversatus sub forma servi latuit, per signa et miracula Deus verus claruit. Nam eum nascentem astra matutina laudaverunt (Job XXXVIII), dum protinus coeli in obsequium ejus novam stellam miserunt. Omnes filii Dei ei jubilaverunt (ibid.), dum angeli in laudem ejus Gloria in excelsis Deo alta voce persultaverunt (Luc. I). Reges cum muneribus adesse festinant, ac Regi gloriae cervices adorando inclinant. Coelum super eum reseratur, paterna vox Filium protestatur, Spiritus sanctus in eum descendens in omnibus ei cooperatur. Angeli ei ministrant, spiritus inmundi praesentiam ejus formidant. Aquam (fo 148) in vinum, vera vitis, commutavit, mortuos vita aeterna verbo resuscitavit. Caecis visum lux [Col. 0931C] mundi refudit, surdis obstructas aures reclusit. Vincula linguae mutorum verbo Dei solvit, paralyticorum turba ejus imperio sanata lectum tollit. Sanguinis fluxum stringit, febrium ardorem fons vitae extinguit. Claudis gressum, leprosis mundiciam contulit; catervas daemonum ab obsessis expulit. Quatuor milia hominum VII panibus, panis vivus, saciavit. Item V milia V panibus, panis angelorum, saturavit. Fluctus maris siccis pedibus perambulat, ventorum rabiem sedat. Facinorosis crimina relaxat, discipuli in ejus nomine omnem virtutem inimici calcant. Et quia sol et luna ejus pulchritudinem mirantur, coram suis ut Deus transfiguratur. Et quia speciosus forma prae filiis hominum fuerat [Col. 0931D] (Psal. XLIV), facies ejus ut sol rutilat. Et quia judex vivorum et mortuorum comprobatur, Moyses mortuus et Helyas vivus ei confabulantur.

Postquam his et talibus annis XXX et tribus plus vera lux in tenebris luxit, et filios Dei dispersos in unam fidem congregans, immo servos transfugas, reditum ad patriam copiose instruxit, tenebrosa corda Judaeorum immensum jubar flammivomi luminis ferre non valuerunt, unde cum armis et facibus conglobati, illud extinguere voluerunt. Qui primitus verbo illius prostrati sunt, deinde ipso concedente salutem mundi perfecerunt. Igitur bonus pastor a furibus et latronibus comprehenditur, sed pusillus grex a lupis dispergitur. Agnus pro ovibus immolatur, et vita morte strangulatur. Tunc lapis [Col. 0932A] angularis a Deo probatus ab aedificantibus reprobatur, in quo duorum parietum ab Oriente et Occidente venientium compago copulatur (I Petr. II). Nascens namque attraxit gentiles cum muneribus ab Oriente, moriens attraxit gentiles per confessionem ab Occidente. Pylatus autem et centurio Romani ab Occidente erant, qui eum justum (Matth. XXVII) vel Filium Dei (ibid.) dicebant. Porro Judaei vineae Dei agricolae haeredem multis contumeliis et obprobriis affectum morte turpissima (Sap. II), condemnaverunt dum eum in cruce ut Moyses serpentem in deserto (Num. XXII) exaltaverunt. Tunc dulcis botrus cypri in vecte bajolabatur, et dulce poculum vitae de eo in crucis prelo premebatur. Verumtamen coelum, quod eo nascente nova luce illustratur, eo [Col. 0932B] moriente in cruce horridis tenebris obfuscatur. Sol, qui eo nascente aureo circulo coronatur (fo 148, vo), eo moriente lugubri caligine obscuratur. Tellus, quae eo nascente favos olei effudit, eo moriente mortuos evomens, ruitura contremuit. De ligno namque, soluta maledictione, depositus, in sepulchro dormivit conturbatus. Judaei autem magnum lapidem ad monumentum volventes sigillaverunt, custodes, ne furaretur a discipulis, adhibuerunt. Joseph, qui eum sepelevit, custodiae includentes, sigillo et custodibus munierunt; Nichodemum vero, qui eum audivit, de dignitate sua deposuerunt. Interea Rex gloriae cum exercitu angelorum tenebrosum tyranni regnum adiit, spolia ei rapit, cum nobili pompa hodie remeat, baratro exemptos coelo [Col. 0932C] collocat, parietem angelicum collapsum hominibus restaurat, corpus de sepulchro resuscitat, ultra non moriturus, omnibus se diligentibus vitam aeternam donat, coelestis ergo nuncius praemittitur, qui hoc moestis discipulis referat, quatenus illorum tristicia in gaudium convertatur. Qui lapidem de monumento removens desuper sedit, ejusque facies ut fulgur, vestis ut nix resplenduit. Quo viso custodes sunt exterriti et facti sunt velut mortui.

Maria autem soror Lazari et Maria mater Jacobi, postea Hierosolimorum episcopi, et Maria soror matris Domini, uxor Salomei, cum preciosis unguentis ad monumentum veniebant quibus Dominum, ne a vermibus corrumperetur, unguere volebant. [Col. 0932D] Viso vero angelo, nimio pavore consternantur, sed blande ab angelo consolantur. Quibus Dominum victa morte resurrexisse nunciat, eumque in Galilaea videndum insinuat.

Interim Dominus resurrectionis Joseph in carcere ut sol resplendens apparuit, quem ille Helyam putavit; ipse vero se Jesum ab eo sepultum et nunc a morte resuscitatum affirmavit; eumque de carcere sublatum in Arymathyam statuit. Porro ipsa die Judaei in concilium conveniunt, ad carcerem mittunt, ut Joseph ad judicandum adducatur praecipiunt. Qui reversi referunt se carcerem clausum et sigillum sanum reperisse, aperto vero carcere neminem ibi invenisse. Illis inde haesitantibus, ecce quidam accurrunt de custodibus, qui referunt Jesum [Col. 0933A] vere resurrexisse et se angelicas visiones sibi vidisse. Judaeis autem non credentibus, et improbe corpus ad custodiam traditum repetentibus, ibi respondent talibus: »Vos tradite Joseph, quem custoditis, et nos tradimus Jesum, quem custodiendum commisistis. Sed sicut vos Joseph non potuistis custodire quin divinitus evaderet, ita nos nequivimus obstare quin iste, cum Deus fuerit, resurgeret.« His auditis, copiosam pecuniam militibus dederunt et ut eum sibi dormientibus a discipulis furatum dicerent persuaserunt. Qui postquam pecuniam acceperunt, et Jesum resurrexisse et se pecuniam a Judaeis accepisse suo domino retulerunt.

Igitur ut ortus est sol qui cognovit occasum suum, et iterum suo jubare illustravit mundum de sua absentia [Col. 0933B] tenebris moeroris suffusum, mox nostra, quae, jam inimicitias inter Deum et homines morte sua solvens, omnia in coelis et in terris pacificavit, ac mundum jam Deo Patri sanguine suo reconciliavit, apparens discipulis pacem annunciavit, magnoque gaudio corda eorum laetificavit, assum piscem et favum mellis cum eis manducavit, per hoc insinuans quod per ejus passionem dulcedinem aeternae vitae omnibus in se sperantibus dabit. Insuper multi sanctorum qui cum Christo resurrexerant, in civitatem venerunt, et multis apparentes, plurima eis de alia vita narraverunt, atque in omnibus Domini laetificaverunt. Haec sunt sacra hujus diei gaudia, et angelis et hominibus celebria, a patriarchis et prophetis praefigurata et praenunciata.

[Col. 0933C] Joseph namque a patre suo post fratres in solitudinem mittitur, sed ab ipsis, consilio Judae, in Aegyptum venditur. A lasciva domina petulanter arripitur, a familia perstrepente compressus carceri includitur. Inde educitur, a rege princeps constituitur, nomen Salvator mundi ei imponitur. A fratribus et ab omni populo adoratur, Aegyptusque per eum a fame liberatur.

Sic Christus a Patre post refugas servos mittitur, sed a Juda, consilio Judaeorum, venditur. A Synagoga, in carnalibus lasciva, crudeliter comprehenditur; a militibus ut Joseph familia circumfunditur; occisus sepulchro ut [Joseph] carceri includitur. Inde resurgens a rege omnium princeps Deo super [Col. 0933D] omnia constituitur, nomen ejus Salvator mundi, ab omni populo ubique diligitur. A sole et luna et stellis XI adoratur, quia hodie a Joseph et Maria et XI apostolis devote veneratur. Et ecce ab (fo 150, vo) omnibus populis et linguis adoratur, et totus mundus per eum salvatur.

Populus Dei ab hostibus olim affligebatur, sed Samson ad eruendum eum per angelum nasciturus praenunciabatur. Qui natus Nazaraeus, id est sanctus vixit, et spiritus fortitudinis opera ejus direxit. Postquam crevit, ad gentem hostium pergens, leonem in via fregit. De cujus cadavere postmodum mel sumpsit, uxorem alienigenam duxit, problema de melle et leone conviviis proposuit, praemium solutoribus spopondit. Quod dum ipso Samsone conjugi aperiente, [Col. 0934A] ipsaque eis indicante, resolvunt, promissum praemium percipiunt. Porro cum ipse in patriam ad patrem et matrem revertitur, uxor ab alio corrumpitur, quod ipse reversus vulpibus et igne ulciscitur (Judic. XIII-XVI).

Sic populus Dei in hoc mundo a daemonibus opprimebatur, sed verus Samson, quod sol dicitur, scilicet Christus, ad salvandum eum per angelum matri virgini praenunciabatur. Qui natus Nazaraeus, id est sanctus per omnia vixit, et spiritus fortitudinis in eo manens cuncta opera ejus direxit. Ad gentem hostium pergit, dum in Judaeam passurus tendit. In via leonem confregit, dum ipse via ad vitam in via hujus mortalitatis diabolum, qui tanquam leo rugiens circuit quaerens quem devoret, in [Col. 0934B] cruce devicit. Mel de cadavere ejus sumens manducavit, dum dulces electorum animas, quas ille avarus praedo devoravit, de ventre inferi abstrahens sibi incorporavit. Alienigenam sibi copulavit, quia Ecclesiam de gentibus per fidem sibi associavit. Problema conviviis proposuit quia sacram Scripturam de sua incarnatione, de sua victoria et justorum salvatione fideles doceri voluit. Cujus mysteria per clavem David uxori Ecclesiae cottidie aperiuntur, a Catholicis expositoribus solvuntur, et sic a fidelibus intelliguntur, quique praemio aeternae vitae a ipso remunerabuntur. Ipse vero dum in patriam coelestem ad dexteram Patris et ad matrem supernam Hierusalem revertitur, uxor ejus Ecclesia ab haereticis corrumpitur, quod ipse ad judicium reversus flamma [Col. 0934C] ac daemonibus ulciscitur.

Hic Samson ligatus multis funibus, a cognatis suis traditur hostibus. At ipse, ruptis vinculis, cum mandibula asinae turbam hostium stravit, alios fugavit. Victoria potita, siti laborat, sed fons de mandibula erumpens victorem refocilat.

Sic Christus, a propinquis suis Judaeis ligatus (fo 152), vinctus gentibus ad perdendum traditur. Ipse vero, vinculis mortis solutis, humanitate sua catervas daemonum superavit, de humano genere fugavit, per apostolos adversarios expugnavit. Judaicus quippe populus per stulticiam erat asinus. De quo nascitur Christi caro, mandibula conterens dura legis pabula, dum nobis reserat profunda ejus mysteria. [Col. 0934D] Fons de mandibula erumpens est fons baptismatis de Christo fluens. Victor noster sitit salutem hominum quae restinguitur baptismate et fide fidelium.

Hic quoque Samson in civitatem ad mulierem ingreditur, sed ab hostibus obsidetur. Ipse vero media nocte claustra portarum tulit, et humeris ferens per cuneos hostium montem ascendit.

Sic Christus ad uxorem suam, ad infernum, scilicet Ecclesiam inibi detentam, ingreditur, sed ab hostibus in sepulchro obsidetur. Ipse vero media nocte claustra inferni dissipat, antra rugentium leonum et cubilia draconum, domos poenarum, latebras tenebrarum captivis ablatis evacuat. A morte resurgens, custodes territat, coeli alta penetrat.

Hunc Samsonem meretrix inebriat, in gremium [Col. 0935A] suum ad dormiendum reclinat. Cui dormienti comam capitis abradit, in manus hostium vinctum tradit. A quibus excaecatur, carceri mancipatur. De quo in die convivii educitur, sed per ipsum duobus columnis concussis subruitur, eoque moriente magna multitudo opprimitur.

Haec meritrix est Synagoga, quae Christum amaritudine inebriavit, in gremio suo ad dormiendum collocavit, cum Hierusalem in mortis somnum eum per supplicia inclinavit. Capillos ei praecidit, dum discipulos, qui quasi crines ei inhaeserant, abscidit. Vinctum hostibus tradidit, quia Dominum vinctum gentibus obtulit. Ab hostibus excaecatur, dum a militibus luce hujus vitae privatur. Carcere clauditur, dum in tumulo conditus plangitur. In die convivii [Col. 0935B] educitur, dum in die Paschae, quae est dies convivii angelorum, de sepulchro erigitur. Concussis vero duobus columnis, domus subruitur et populus opprimitur, quia post passionem Christi commotis duobus regibus, templum, quod erat domus convivii Judaeorum, subvertitur et populus in ultionem mortis Christi perimitur.

Horum figura est nobis quoque expressa in animalium natura. Nam fertur quod leo apertis oculis dormiat, et cauda sua vestigia deleat, ne a venatoribus (fo 152, vo) inveniri queat: ita Dominus Christus, leo de tribu Juda, obdormivit et somnum mortis cepit in humanitate, sed vigilavit divinitate. Mysterium nostrae reparationis carne sic celavit quod [Col. 0935C] a daemonibus vel persecutoribus indagari non valuit.

Dicitur enim quod leaena catulos suos mortuos fundat, et ipsi ad vocem patris rugientis die tercia surgant: sic triduo Christus, qui in sepulchro jacuit mortuus, die tercia surrexit, Patris voce expergefactus, sicut olim de eo praedixit Jacob patriarcha praecipuus: Juda dormiet ut catulus leonis. Quis suscitabit eum? Ad praedam, fili mi, descendisti. Lavabit in vino stolam suam et in sanguine olivae pallium suum (Gen. XLIX).

[Col. 0936A] Dominus de tribu Juda ut catulus leonis dormivit, cum tres dies in morte delituit, quem Pater in die tercia suscitavit. Ad praedam descendit, cum inferna descendit forti alligato, spolia ejus diripuit. In vino stolam lavit, cum corpus suum sanguine maduit. In sanguine olivae pallium suum lavit, cum Ecclesiam oleo chrismatis sanctificavit.

Hoc quia futurum erat Deus olim per aves etiam expresserat. Foenix namque ultra quingentos annos vivit, et tunc sarmenta de odoriferis arboribus in nidum suum colligit, percussisque alis ab ardore solis incenditur, in nido comburitur, tercia die in prioris aviculae formam restituitur. Foenix dicitur rubeus, et est Christus de quo dicitur: Quis est iste qui venit de Edom, tinctis vestibus de Bosra? (Isa. [Col. 0936B] LXIII). Edom, quod dicitur rufus, est Esau appellatus, propter rufum pulmentum quo a fratre suo Jacob est cibatus. A quo dicta est regia Idumaea, in qua caput regni erat civitas Bosra? In hac Job regnavit, qui sua infirmitate Christi passionem praefiguravit. Christus de Edom venit, dum a gentibus passus, caro ejus sanguine rubuit. Vestis ejus in Bosra tinguitur, dum in Hierusalem, quae caput regni fuit, vestis ejus sanguine aspergitur. Hic ut foenix sarmenta odoriferarum arborum in nidum collegit, dum scriptis prophetarum Hierusalem implevit. Eisdem vero sarmentis in nido comburitur, dum secundum dicta prophetarum in Hierusalem in igne passionis consumitur. Tercia die avis reparatur, [Col. 0936C] quia Christus tercia die suscitatur a Patre.

Fertur etiam quod pellicanus in tantum pullos suos diligat, ut eos unguibus interimat. Tercia vero die prae dolore se ipsum laceret et sanguis de latere ejus (fo 154) super pullos distillans eos a morte excitat. Pellicanus significat Dominum qui sic dilexit mundum ut pro eo daret Filium suum unigenitum, quem tercia die victorem mortis excitavit et super omne nomen exaltavit.



Hic praedic eis fidem et confessionem; deinde istud adjice:
[Col. 0935]

[Col. 0935C] Karissimi, quia Christus hodie resurrexit a mortuis, debemus et nos a morte resurgere animae, quod sunt peccata, ut quia Christus ultra non moritur, possimus cum illo perhenniter vivere.

Legitur de quodam praecipuo Patrum quod factis [Col. 0935D] et dictis multum profuerit conversationi fratrum. Hic a diabolo impulsus in foveam fornicationis est lapsus. Instinctu autem Dei ad poenitentiam erigitur, ac toto anno jejuniis et vigiliis affligitur. Nocte vero Dominicae resurrectionis lampadem ponit, cum oleo et ligno instruxit, humique prosternitur, lacrimarum ymbre perfunditur, Filium Dei precatur, ut si dimissum sit peccatum illius lampas illa accendatur. Et ecce respicit lampadem divinitus accensam [Col. 0936C] rutilante flamma coruscare ac suo lumine pectus suum gaudio et laeticia illustrare. Qui totis viribus inmensae pietati Dei grates retulit, ac cottidie oleum lucernae superfudit, et dum ille moritur, illa extinguitur. Huic fonti misericordiae hodie, [Col. 0936D] karissimi, votis vestris omnes appropinquate, et animam ac corpus vestrum in viscera pietatis ejus commendate, ut cum regnum Deo et Patri tradiderit, Deusque omnia in omnibus erit (I Cor. XV), vos per resurrectionem Christi sitis cohaeredes regni Dei, cum justi sicut sol fulgebunt (Matth. XIII) et aequales angelis erunt in illa gloria (Matth. XXII), quam nec oculus vidit (I Cor. II).



Haec in octava vel in qualibet die infra Resurrectionem.
[Col. 0935]

[Col. 0935D] Christus resurgens a mortuis jam non moritur. Mors illi ultra non dominabitur (Rom. VI). Christus, karissimi, conculcato baratro, jam victor a mortuis resurrexit, [Col. 0936D] et nos de exilio mortis ereptos vitae aeternae invexit. Nos ergo peccatis mortui debemus Christo ad virtutes conresurgere, et ad bravium vitae nobis [Col. 0937A] propositum per bonae operationis stadium concurrere. Et quia Christus jam pro nobis non moritur, per vestigia ejus gradiamur, ne amplius in anima moriamur. Et quia Christo jam in dextera Dei sedenti mors ultra non dominabitur, quae sursum sunt quaeramus, ne nobis aeterna mors ultra (fo 154) dominetur.

Eptacephalus draco, princeps tenebrarum, traxit de coelo cauda sua partem stellarum et nebula peccatorum eas obtexit, atque mortis tenebris obduxit. Unde Sol aeternus jubar suae claritatis nube carnis operuit. In occasu mortis pro stellis occubuit; de caligine productas ipse de nocte mortis oriens sereno coelo restituit. Propterea luxerunt ei cum jocunditate qui eas fecit, quia cum magna jubilatione [Col. 0937B] laudant electorum animae Deum qui eas redemit. Leviathan, piscis marinus, instar draconis formatur, multitudinem piscium devorat, ex quibus multi patente ejus maxilla remeant.

Per mare hoc saeculum insinuatur, quod voluminibus adversitatum jugiter elevatur. In hoc diabolus circumnatat ut Leviathan, multitudinem animarum devorat. Deus autem coelo praesidens hamum in hoc mare porrexit, dum Filium suum ad capiendum Leviathan in hunc mundum direxit. Hujus hami linea est Christi genealogia ab evangelistis contexta. Aculeus est Christi Divinitas, edulium vero ejus humanitas. Porro virga per quam linea hami in undas protenditur, est sancta crux in qua Christus ad decipiendum diabolum suspenditur. Cujus carnis edulium [Col. 0937C] dum hic Leviathan avido dente mortis lacerare nititur, a latente equuleo transfigitur, atque tortuosus coluber de fluctibus protrahitur, dum per Christi fidem in omnibus gentibus cultus ejus dilabitur ac de cordibus fidelium per Christi nomen confusis [an confossis?] cottidie educitur. Ejus quoque maxilla misericordiae Dei armilla perfoditur, et escam electam, quam improbus praedo avide devoravit, Christo colla ejus premente, removere cogitur. Unde David, quem per luxuriam dulciter absorbuit, per poenitentiam perforatus revomuit; Petrus, quem per abnegationem Christi deglutivit, fletibus transfixus remisit; Mariam, quam per carnis concupiscentiam devoravit, lacrimis perfossus reddere [Col. 0937D] non tardavit. Per Christi misericordiam inperforata ejus maxilla foramen omnibus patet, et omnis incautus ab eo devoratus, per poenitentiam exire valet. Hic absorbet fluvium et non mirabitur, quia quod gentes infidelium devorat, non multum appreciabitur. Habet etiam fiduciam quod Jordanis in os ejus influat, quia baptizatorum populum absorbere anhelat. Fenum quoque ut bos comedet (Dan. IV), quia quod carnales devorat vilipendet. Esca ejus electa dicitur, quia pro summis ducit deliciis si spiritualium lapsu ejus maligna persuasio reficitur. Unde et fertur (fo 156) in libris quod daemones qui in civitate multos occisos in seditione et perplures in mari tempestate submersos brevi tempore ad tartara pertraxerunt, flagellis caedi jussit, [Col. 0938A] quasi parum tanto tempore operati sint; eum autem qui XL annis monachum in heremo impugnans, vix tandem in fornicationis voraginem impulerat, dignum laude coronaverit, eo quod rem fortem viriliter perfecerit. Cur enim diabolus pro his laborem sumat qui toto conamine omnibus horis ad eum festinant et totis viribus solliciti sunt ne soli veniant? Illos omnimodis retrahere et tardare laborat qui ejus fauces fugientes ad vitam Christum properant.

Est belua corcodrillus nomine, vicenorum pedum in longitudine. Haec interdiu in aquis, nocte vero moratur in terris. Praetereuntes invadit, lacerat, devorat; in sole aperto ore dormiens recubat. Est et alia bestia nomine enidrus spinis repleta [Col. 0938B] velut ericius. Haec luto se involvens apertum os corcodrilli ingreditur, moxque ab eo deglutitur. Quae cuncta interna ejus spinis terebrat, et enecata bestia viva remeat.

Per corcodrillum diabolus declaratur, quia ante Christi adventum in fluxis cordibus gentilium, nunc autem in aridis mentibus Judaeorum versatur. Hic praetereuntes devorat, quia cunctos ante Christi passionem obeuntes ad tartara rapiebat. Sed et adhuc aperto ore fluenta Jordanis absorbere inhiat, quia avidus baptizatos etiam devorare festinat. Bestiola spinosa est Christi caro nostris miseriis aerumnosa. Haec se luto involvit, dum obprobriis mortis succubuit. Beluae os ingreditur, dum ab insaciabili inferno devoratur. Sed interna beluae eviscerat et [Col. 0938C] victrix egreditur, quia Christus infernum despoliat et victor ad astra revertitur.

Karissimi, mors suum furorem in vitam effudit, sed vita mortis mors fuit, quia ei mors victa succubuit. Morsus inferni extitit, quia partem ei abstulit partemque reliquit. Favum cum melle comedit, cum resurgens animas electorum de ore leonis in via a Samsone confracti corporibus induit, atque secum ascendens gloriae angelorum intulit, karissimos suo vino [et] lacte inebriavit, cum post resurrectionem suis apparens potu gaudii corda eorum exhilaravit. Stellae namque maris, postquam ipse lux vera mundo claruit, (fo 156 vo) de morte sua dolenti sol de morte oriens apparuit. Mariae etiam Magdalenae, quam a septem daemoniis emundavit, [Col. 0938D] se consolator resurgens manifestavit, cum ad monumentum ejus fleret et eum sublatum inde crederet. Petro quoque apparens eum consolatur, dum cor ejus propter abnegationem moerore conturbatur. Jacobo etiam suae materterae filio apparuit, qui a VI feria usque ad illum diem sine cibo permansit, quia tam certus de Christi resurrectione fuerat quod se non prius manducaturum quam Christum viventem videret devoverat.

Duabus a monumento revertentibus se manifestavit et eas de resurrectione sua laetificavit.

Duobus quoque ad Emaus euntibus in via ut peregrinus apparuit, et cum illis intrans ad coenam discubuit. Sero autem facto, clausis januis, omnibus [Col. 0939A] se manifestavit, per pacem eos salutavit, per cibum resurrectionem suam affirmavit. Octava die iterum suam praesentiam eis exhibuit, latus Thomae ad palpandum praebuit.

Septem discipulis in piscatione laborantibus se manifestavit, rete in dexteram mittere imperavit, in quo multitudo piscium concluditur, et tamen non rumpitur; ipsi vero pisces ad litus pertrahunt, convivium cum Domino ineunt.

Ante resurrectionem suam quoque discipuli piscabantur, et rete eorum a multitudine piscium rumpebatur. Mare istud est saeculum. In quod Dei piscatores, scilicet Ecclesiae doctores, rete fidei praedicando miserunt et multitudinem hominum concluserunt. Quorum quidam rete scindentes in mare resilierunt, [Col. 0939B] quia haeretici, rupto fidei rete, ad saecularia, cum non essent ex nobis, exierunt.

Post resurrectionem vero tantum VII piscabantur, et rete non rumpebatur. Per VII universi declarantur, qui septiformis Spiritus gratia illuminantur. Septem enim in tria et IIII dividitur, et per tria fides Trinitatis, per IIII autem quatuor Evangeliorum impletio exprimitur. Qui ergo in generali resurrectione in fide Trinitatis et in operatione evangelica inveniuntur, de fluctibus mundi a septiformi gratia ad litus aeternae soliditatis pertrahuntur. Qui etiam in dextera parte capiuntur, quia justi per angelos a malis segregati ad dexteram Dei statuuntur. Quique centum quinquaginta tres fuisse describuntur, per quos tres ordines salvandorum [Col. 0939C] intelliguntur. Per centenarium quippe perfectio, quae ad virgines pertinet, demonstratur; per quinquagenarium remissio, quae viduis (fo 158) convenit, denotatur; per ternarium fides Trinitatis, quae conjugatis congruit, intimatur. Qui convivium Dei Domino ineunt, quando peracto judicio cum eo ad nuptias intrabunt, ubi justi exultent et in aspectu Dei epulentur et in laeticia delectentur (Psal. LXVII), ubi ab ubertate Domini Dei inebriabuntur et torrente voluptatis ejus potantes saciabuntur (Psal. XXXV).

Hujus inmensi gaudii futuri celebrare festivitatem recolit nunc Ecclesia umbratice per paschalis festi sollemnitatem. Unde non secundum solis concursum, sed secundum lunae cyclum primi mensis [Col. 0939D] plenilunio agitur, quia per lunam Ecclesia figuratur quae a splendore aeterni Solis illustratur, cujus circulus, dum in electis completur, mox ad aeternae dulcedinis convivium assumetur. Igitur per LXXmam, qua Alleluia, scilicet canticum laeticiae deponentes, canticum tristiciae canimus, LXX annos captivitatis populi Dei a Hierusalem in Babylonia recolimus, nostram autem peregrinationem significamus, qua a gaudiis paradysi in exilium hujus mundi nos pulsos labore et tristicia affici ploramus. Per XLmam autem XL annos reversionis filiorum Israel de Aegypto ad terram repromissionis ad memoriam reducimus, et nostram reversionem de hoc mundo ad patriam paradysi per quatuor Evangeliorum et decalogi legis observantiam exprimimus. Porro per tractus [Col. 0940A] cantum laborem itineris repraesentamus, quia per multas tribulationes nos regnum Dei intraturos denunciamus. Per tres dies ante Pascha tres anni temporis Antichristi praefigurari intelliguntur, quibus omnia in mundo ejus saevicia turbabuntur. Ideo his diebus poenitentes introducuntur, quia illo tempore Judaei ad Ecclesiam per poenitentiam convertuntur. Ideo his diebus passio Christi, quae [qui] est caput nostrum, celebratur, quia illo tempore corpus ejus, quod est Ecclesia, variis passionibus tormentatur. His diebus multitudo credentium per baptisma regeneratur, quia illo tempore fidelium universitas per resurrectionem ad vitam renovatur. Per diem autem Christi resurrectionis nostra resurrectio praefiguratur, quia eadem die eademque hora [Col. 0940B] qua Christus resurrexit totum humanum genus resurrecturum praedicatur. Illa die regina sponsa Agni a dextris ejus in vestitu deaurato laetabunda astabit, quam hic apud Babylonem peregrinantem hostis pane lacrimarum cibavit. Illa etiam die diabolus hostis ejus cum toto (fo 158 vo) corpore suo in stagnum ignis et sulphuris, cunctis videntibus, praecipitabitur, et ipsa cum triumphali gloria ab angelico exercitu in coelestem Hierusalem introducta, regio thalamo sponso suo jungenda collocabitur. Et quia hoc Ecclesia futurum sperat, ideo hanc festivitatem tantopere ovans celebrat. Per paschale vero tempus, quo Alleluia frequentatur, sollemnitas aeternae laeticiae designatur, ubi sancti in perhenni gloria exultabunt et dulcisonum Alleluia cum angelis perhenniter [Col. 0940C] jubilabunt. Hoc etiam in divinis officiis innotescimus, cum Introduxit vos Dominus in terram fluentem lacte et melle canimus, quam paradysum terram viventium intelligimus. Item Venite, benedicti Patris (Matth. XXV) canimus, quod Dominum, transacta nostra resurrectione, in judicio dicturum legimus. Item: Eduxit Dominus populum suum in exultatione et electos suos in laeticia (Psal. CIV) canimus, quod tunc fiendum credimus cum gaudium et laeticiam obtinebunt atque aequales angelis septempliciter ut sol justi fulgebunt (Isa. XXX; Matth. XIII). Ideo autem pascha, id est transitus, dicitur, quia sicut Hebraicus populus de servitute ad libertatem transivit, ita populus fidelium de moerore [Col. 0940D] ad gaudium, de corruptione ad incorruptionem, de mortalitate ad immortalitatem tunc transibit unde et Jesum post resurrectionem in Galilaea, quod transmigratio facta sonat, viderunt, quia de morte ad aeternam vitam transeuntes, Dominum facie ad faciem sicuti est videbunt (I Joan. III). Ilii vero qui in prima resurrectione resurgere noluerunt, in secunda resurrectione partem non habebunt. Qui autem dicunt Deo: Non appropinques nobis, isti stipula fumus incendii in furore suo erunt, atque terram tenebrosam, ubi nullus ordo et sempiternus horror inhabitat (Job X), possidebunt. Torrentes in picem et fumus in sulphur et terra in picem ardentem eis convertetur, et in sempiternum non extinguetur (Isa. XXXIV). Tunc justi pro duplici confusione [Col. 0941A] quam hic et in corpore et in rebus habuerunt in terra, tunc sua duplicia possidebunt, quia in anima simul et corpore gaudebunt. Hoc duplex gaudium nunc praesignamus, cum duo Alleluia ad missam resonamus. Totus autem mundus nobis nunc in hac festivitate applaudere comprobatur, cum redivivis ornatibus innovatur, qua tunc pro gloria filiorum suorum Deus omnem creaturam mundi inmutabit, coelum novum et terram novam creabit (Isa. LXV), et coelum (fo 160) ut sol splendescet, et terra ut paradysus florescet, luna ut sol septempliciter quam nunc [Col. 0942A] fulgescet. Et non erunt priora in memoria pro omnimoda quam hunc habuerint gloria. Super cor non ascendent mala praeterita, sed in sempiternum gaudebunt et exultabunt in laeticia. Itaque, karissimi, istud paschale festum ita assiduis Dei laudibus celebrate, et bonis operibus ad futurum festum vos ita praeparate ut cum Deus Hierusalem exultationem et populum ejus creaverit gaudium, vos in nova Hierosolima perhenniter exultetis et Deus gaudeat in vobis ubi est splendor et lux perpetua et sine fine laeticia. Quam oculus non vidit (I Cor. II), etc.



Si populus in Majori Letania confluxerit, sermonem Christus resurgens, vel Oculi Domini facere poteris; et haec de sancto Marco adjicies:
[Col. 0941]

[Col. 0941A] Hodie, karissimi, sanctum Marcum implorate pro vestris necessitatibus, qui fuit quasi unum de quatuor paradysi fluminibus. Qui formam leonis gerit, quia in deserto hujus mundi vox praedicationis ejus ut leonis personuit. Unde et evangelium ejus in paschali [Col. 0941B] die legitur, quia Christus ut leo resurrexisse describitur. Hic cum Paulo in praedicationem ab apostolis destinatur, multumque ei in verbo Dei cooperatur. Hunc beatus Petrus baptizavit, de fonteque filium levavit. Hic cum eo Romae positus Evangelium scripto edidit, quod postmodum in toto mundo sonuit. A beato Petro ad Aquilegiam dirigitur, ibique multus populus ab eo Christo acquiritur. Deinde Romam cum Hermagora revertitur, et Hermagoras quidem pro eo episcopus ordinatus a Petro. Marcus vero in Aegyptum proficiscitur, et Alexandria per eum jugo fidei subjicitur. Qui ne [Col. 0942A] sacerdotio fungeretur, sibi pollicem amputavit. Sed cum esset fide integer, Ecclesia eum episcopum in Alexandrina sede exaltavit. Qui populum sibi commissum factis, dictis, scriptis nobiliter instruxit et gloriosis miraculis inclitus fulsit. In paschali autem [Col. 0942B] die a paganis comprehenditur, graviter affligitur, fune in collo ejus misso per saxosa loca trahitur, caro ejus hinc et inde saxis discerpitur. Deinde in carcerem retruditur, in quo media nocte ab angelo confortatur, exin ab ipso visitatur, ad coelestia regna vocatur. Altera die, dum ab impiis trahitur, a carnis cruciatu absolvitur, laetantibus angelis in coelis conjungitur. Cujus corpus postea Venetiam est translatum et (fo 160 vo) multum virtutibus glorificatum. Hujus doctrinam debetis in omnibus imitari, ut possitis ejus gloriae participari. Quam oculus non vidit (I Cor. II) et caetera.



DE INVENTIONE SANCTAE CRUCIS.
[Col. 0941]

[Col. 0941C] Signatum est super nos lumen vultus tui, Domine, (Psal. IV). Lumen vultus Dei est Christus qui est splendor gloriae et figura substantiae ejus, qui est vera lux quae omnem hominem illuminat (Joan. I), quam horror tenebrarum capere non poterat. Hoc lumen est super nos signatum, cum Christi nomen in frontibus nostris per sanctae crucis impressionem est chrismate notatum. Hoc salutis signum sanguine Agni inmaculati dedicatum est angelis et hominibus venerandum. Per hoc quippe sumus a morte reconciliati, per hoc sumus ad vitam reparati. Per hoc supernae curiae sunt damna restauratae, per hoc angelorum agminum gaudia duplicata. Deus namque omnipotens coelestis Hierusalem palacium ad laudem sui splendifluis ordinibus angelorum [Col. 0941D] pleniter instruxit, sed primus archangelus a Deo recedens, hoc nequiter destruxit, partemque angelorum de coelo abstrahens secum ad tartara duxit. Damnum hujus ruinae volens Deus reparare, de limo hominem condidit, eumque in paradysum totius voluptatis posuit. Cunctas delicias paradysi ei concessit, unius tantummodo arboris fructum propter obedientiam interdixit. Diabolus vero, invidia stimulatus, jam omni bono privatus, quod videlicet [Col. 0942C] ille luteus eminentiam illius gloriae adepturus esset de qua ipse gloriosus expulsus fuisset, eodem modo quo ipse corruit hominem quoque ad ruinam impulit. Dei etenim similitudinem sibi usurpavit et ad hanc concupiscendam hominem instigavit. Quid plura? Homo diabolo consensit, de vetito ligno commedit. Per lignum fit reus, et offenditur Deus. De paradyso in exilium ejicitur, multis miseriis afficitur, et ipsi morti addicitur (Gen. II-III). Unicus itaque Patris de solio gloriae surrexit, carnem induit, pro seducto servo in carcerem venit. Et quia immortalis formatur, factus est putredo, formator aeternus fit vermis, ut eum reconciliet Deo. Diabolum se ut primum hominem temptantem superavit, in ligno crucis triumphans fortem ligavit, hominem redemptum [Col. 0942D] de exilio ad patriam supernam revocavit. Haec victoriosa crux est ab initio multis modis praesignata, in qua sola sunt omnia in coelis et in terris instaurata. Per hanc (fo 162) nobis crisma baptisma Christi corporis sacramenta consecrantur, per hanc cuncta benedicta mundantur. Per hanc cuncta callidi hostis machinamenta dissolvuntur, per hanc omnia adversa vincuntur.

Deus ab initio paradysum voluptatis plantavit in [Col. 0943A] qua omne lignum pulchrum visu et ad vescendum suave; lignum etiam vitae in medio pullulare imperavit, de cujus fructu si homo [non] commedisset, in uno statu feliciter permanens numquam mori potuisset. Paradysus, quod dicitur hortus deliciarum, est Ecclesia, in qua sunt omnes deliciae Scripturarum; in qua diversa ligna ad visum pulchra, ad gustum suavia producuntur, dum prophetae et apostoli in operibus pulchri, in doctrina suaves, nobis in exemplum proponuntur. Porro lignum sancta crux vitae intellegitur, de qua fructus aeternae vitae tollitur. De quo qui digne comederit, mortem in aeternum non videbit (Joan. VIII). Hoc est lignum quod juxta aquas transplantatur (Psal. I), quia sancta crux per omnia Scripturae fluenta praedicatur. [Col. 0943B] Abel ligno occiditur, et Christus ligno crucis affigitur. Genus animantium ligno de undis diluvii sublevatur, quia Ecclesia adminiculo ligni crucis de periculosis fluctibus mundi ad astra exaltatur.

Abraham sub arbore stabat cum Domino in tribus angelis ministrabat, quos velut unum adorabat (Gen. XVIII), quando multum exultans gaudebat quod diem optabilem videbat: ita fidelis populus sub ramis crucis per fidem stat; Domino in membris suis ministrat: quem in tribus personis honorat, majestatem in unitate adorat. Multum adorat, ut diem Domini in gaudio videat.

Aries quoque inter vepres cornibus haesit, quando idem Abraham filium suum Deo obtulit (Gen. XXII); [Col. 0943C] scilicet Christus inter Judaeos cornibus crucis irretitur, dum pro nobis hostia Patris occiditur. Unde sic per prophetam dicitur: Cornua in manibus ejus (Habac. III). Cornua in manibus habuit, quando pro populo sibi contradicente in brachia crucis manus expandit. Ibi fuit fortitudo ejus abscondita, sed mors ante faciem ejus ivit ab electis cruce fugata, nobis in ardente rubo apparuit, dum populum de Aegyptiaca afflictione liberare descendit. Rubus hic quem ignis inflammavit est sancta crux circa quam flamma irae, invidiae, saevitiae judaeorum exarsit. Per rubi spinas accepimus eorum linguas acutas. In flamma ergo rubi Dominus Moysi apparuit, dum Christus in igne passionis coram (fo 162 vo) Synagoga in cruce [Col. 0943D] pependit. Tunc etiam ad liberandum populum de Aegypto descendit, quia ad infernum propter populum inde eripiendum descendit. Quod Moyses intelligens ait: Obsecro, Domine, mitte quem missurus es (Exod. IV).

Virga Moysi in draconem mutatur, a qua dracones magorum devorantur. Virga haec est sancta crux quae supplicio suo carnem Christi mortificavit, cujus mors nostras duas mortes, scilicet corporis et animae, superavit. Hac virga mare dividitur, populus redimitur, hostis insequens undis immergitur; scilicet sancta cruce baptisma sanctum conficitur, per quod regeneratorum turba a morte eripitur; hostis insequens, videlicet originale peccatum, obruitur. Hac virga bis petra percutitur et [Col. 0944A] aqua producitur, dum Christus duobus lignis crucis affigitur et aqua redemptionis ex eo elicitur.

Cum populus de Aegypto transiret atque in heremo aquam propter amaritudinem bibere nequiret, Dominus Moysi lignum ostendit, quod in aqua missum eam in dulcedinem convertit (Exod. XV).

Populus qui per Moysen de Aegypto ad patriam regreditur, est Christianus populus qui per Christum de hoc mundo ad patriam paradysi revertitur. Cui aquam per lignum indulcoravit, quia ei mors per crucem levigatur. Sicut enim aqua cuncta quae rapit gurgiti involvens post se trahit, ita mors omnia quae rapuit in gurgitem baratri traxit. Unde et priori populo amara erat, quia eos ad amaritudinem poenarum [Col. 0944B] traxerat. Sed Dominus Moysi, quod de aqua assumptus sonat, lignum ostendit, dum populo de aqua baptismatis assumpto virtutem sanctae crucis innotuit. Quo ligno aqua fit potabilis, quia amore crucis Christi fit mors multis optabilis, dum sperant se exutos corpore vestiri stola immortalitatis. Lignum hoc aquae inditur, dum crux morte Christi intinguitur. Ipse tunc de torrente hujus aquae in via bibebat, cum in cruce pendens quae non rapuit exsolvebat.

Fertur quod istud lignum Hierusalem sit allatum atque in piscimam probaticam jactatum. Ob cujus reverentiam angelus singulis annis in piscinam descendit, aquam movit, et quicumque languidus primus [Col. 0944C] in aquam descendit, sanus exiit. Tempore autem Dominicae passionis piscina siccitate exaruit et illud lignum apparuit. Militibus vero quaerentibus lignum ad crucem habile, inventum est per omnia aptabile. Hoc ergo sumpto, crucem inde fecerunt, humeris (fo 164) Christi portandam imposuerunt, eumque ad salvationem populi ut serpentem in deserto in ipso exaltaverunt. Tunc factus est principatus ejus super humerum ejus (Isa. IX), quia per trophaeum crucis coelestibus et terrestribus a Patre est princeps praelatus. Et quia ille magni consilii Angelus ad lignum videlicet crucis, in piscinam, scilicet Judaeam, descendit, et eam signis et prodigiis commovit, unus in aquam descendens sanatur, utique Christianus populus qui in undam baptismatis [Col. 0944D] descendens regeneratur.

Haec sancta crux est vectis in quo duo botrum portaverunt, quia prophetae praecedentes et apostoli sequentes Christum in cruce ut botrum in vecte pendentem praedicationibus mundo importaverunt.

Haec est virga hami in salum saeculi a Patre missi, in quo Leviathan capitur, ac praeda devorata de ejus ventre extrahitur. Haec etiam malus navis Ecclesiae dicitur, in quam velum fidei appenditur, bonorum operum rudentibus hinc inde tenentibus; et sic Ecclesia ligno vecto flamine Spiritus sancti turgentes mundi fluctus secura transnavigat, et optatum perhennis vitae portum gaudens applicat.

[Col. 0945A] Crux erat olim de genere suppliciorum inventa cruciatui turpiter damnatorum, sicut hodie fures et latrones suspendio strangulantur, qui alio exitu indigni judicantur. Unde et Judaei dixerunt: Morte turpissima condemnemus eum (Sap. II). Postquam vero a fidelibus ubique coepit venerari, et plerique optabant in ea pro Christo cruciari, pro crucis patibulo decretum est damnari suspendio.

Quia igitur crux est et angelis et hominibus gloria, libet vobis pauca ejus pandere mysteria.

Deus ab initio hunc mundum in quatuor clymata partitum creavit, quia profecto eum collapsum per crucem restaurare praedestinavit. Hominem quoque in modum crucis formavit, quia perditum per crucem reparare praedestinavit. Hoc signum Moyses [Col. 0945B] praefiguravit, dum ostia domus in quatuor locis, scilicet in limine, in superliminari, in utroque poste sanguine agni signavit (Exod. XII). Hoc etiam per litteras est expressum, dum in modum crucis T est jam olim formatum, sicut per Ezechielem est pronunciatum. Hunc namque prophetam Spiritus Domini de Babylone rapuit, in Hierosolimam statuit, ibique gloria Domini ei apparuit. Et Dominus viro lineis induto praecipit Hierusalem transire ac dolentes et gementes per thau literam in frontibus signare, alios vero sequi et omnes non signatos occidere, atque a sanctuario incipere (Ezech. IX).

Propheta in Hierusalem in [a] Babylone per Spiritum educitur, quia prophetia de Synagoga per Spiritum sanctum in Ecclesiam transfertur. (fo 164 vo.) [Col. 0945C] Babylon namque confusio dicitur, et Synagoga ob infidelitatem in omnibus gentibus dispersa confunditur. Hierusalem vero visio pacis interpretatur, quia veram pacem Christum in coelis visura praedicatur. In hac gloria Domini apparuit, dum majestas ejus per Scripturas prophetarum patuit. Vir lineis indutus ejus jussu per Hierusalem transit, dolentium atque gementium frontibus thau, id est T litteram inscribit, quia sacerdotalis ordo ex imperio Domini per Ecclesiam discurrit, frontibus poenitentium et ad fidem concurrentium signum sanctae crucis crismate inprimit. Sequentes vero non signatos trucidant, quia daemones crucis signaculo minime munitos in anima enecant. A sanctuario incipiunt, quia Judaeam, [Col. 0945D] in qua sanctuarium Dei erat, primitus rapiunt X quoque, quae prima in Xristi nomine ponitur, in forma crucis scribitur. Quae littera X in numeris decem exprimit et decalogum legis innuit. Quam Dominus non solvere, sed adimplere venit (Matth. V), dum crucem sustinuit.

Denique in crucis forma continetur totius Christianae religionis norma. Nam per tria cornua superiora Trinitas Patris et Filii et Spiritus sancti denotatur; per quartum, quo tria sustentantur, veneratio unitatis demonstratur. Hujus quoque sanctae crucis profundum mysterium pandit nobis profundum Pauli apostoli ingenium. Det vobis, inquit, Deus ut possitis comprehendere cum omnibus sanctis quae sit latitudo et longitudo, sublimitas et profunditas [Col. 0946A] (Ephes. III). Latitudo crucis illae duae partes accipiuntur per quas manus distenduntur. Per hanc latitudinem gemina dilectio intellegitur quae amicos in Deo et inimicos propter Deum utrinque complectitur. Longitudo vero crucis illa pars accipitur per quam corpus pendentis extenditur. Per hanc longitudinem instruimus perseverantiam in bono usque in finem, quia qui usque in finem perseveraverit, hic salvus erit (Matth. X).

Sublimitas crucis est illa pars quae capiti supereminet, in quam titulum Hebraice, Graece et Latino continentem Pylatus affixerat. Per hanc spes coelestium insinuatur, qua aequalitas angelorum per crucis victoriam speratur. Profundum crucis pars sub pedibus notatur, quae terrae infixa occultatur. Occulta [Col. 0946B] autem Dei misericordia declaratur, per quam totus mundus in maligno positus ne pereat sustentatur. Hanc crucem Dominum sequentes rite bajolant, si se viciis et concupiscentiis crucifigentes (Gal. V), carnalibus desideriis renunciant et in obedientia mandatorum Dei vivere desiderant. In hac cruce debent stare (fo 166) distensi, quia jugiter debent spiritualibus esse intenti, et numquam se ad vicia inclinare, sed semper ad coelestia comprehendenda mente sursum se protelare.

Crux si in terra inclinatur, ad orientem, meridiem, septentrionem, occidentem se protendere comprobatur, quia quatuor partes mundi cruce ad regnum Christi signantur. Ipse enim dixit: Ego si exaltatus fuero a terra, omnia traham ad me (Joan. XII). Denique [Col. 0946C] in crucem a terra est elevatus, quadruplus mundus signo crucis est ad eum tractus. Si autem crux terrae infixa erigitur, pars ejus coelum spectare, pars terram penetrare, pars utrinque in dextrum et sinistrum mundi ostentare cernitur. Pars coelum spectat, quia per crucis triumphum coelestia instaurantur. Pars terram penetrat, quia per crucis vexillum terrestria reparantur. Pars etiam tartara penetrat, quia per crucis signum infernalia destruuntur. Pars quoque utrimque dextrum et sinistrum mundi ostentat, quia per crucis virtutem boni a dextris ad gloriam, et mali a sinistris ad poenam judicabuntur. Illa quippe die signum Filii hominis in coelo apparebit, et lumen solis et lunae non splendebit, quia crux [Col. 0946D] Christi ad judicium praevia tanta luce radiat quod splendorem solis et lunae sua claritate obscurat.

Quia hodie, karissimi, inventionem sanctae crucis celebramus, justum et qualiter inventa sit vestrae caritati referamus.

Postquam Judaei consilium Dei quod manus ejus decrevit facere perfecerunt, quod scilicet Dominum gloriae cum latronibus pro salute omnium crucifixerunt, crucem adorandam, crucem vivificam cum crucibus latronum terrae fodientes in loco Calvariae absconderunt. Christo itaque navis gubernatore a piratis, videlicet perfidis Judaeis, perempto, ipsaque navi Ecclesiae sancta cruce a Caribdi, scilicet Synagoga, submersa in terrae profundo, Ecclesia maxima tempestate persecutionum, procellis passionum [Col. 0947A] involvitur, ac diu per naufragosos diversorum cruciatuum gurgites enatans, vix evaso persecutionis vortice, ad serenum pacis sustollitur. Pio namque Domino evigilante tempestas persecutionum suppressa retunditur, tranquillitas pacis infunditur mundo, et navis Ecclesiae, jam plus ducentis annis latitans, de abditis emersa fidelibus redditur.

Constantinus itaque, Ecclesiae impugnator acerrimus, illo tempore monarchiam tenuit, quem divina pietas in chamo et freno constringens, sibi appropinquare compulit (Psal. XXXI). Nam dum cum in anima salvare voluit, in toto corpore lepra perfudit. Hic a Silvestro (fo 166, vo) papa ad fidem conversus baptizatur, mox a lepra mundatur, pax et gaudium universae Ecclesiae per eum roboratur, Helena mater [Col. 0947B] Augusti percepta fide, salutari lavacro intinguitur, maxima multitudo Judaeorum et gentilium fide et baptismate imbuitur. His transactis, Constantinus, bellum contra paganos initurus, de eventu belli anxiatur, sed Rex regum eum consolatur. Nam in nocte vir splendidus ei apparens signum sanctae crucis ostendit, victoriam ei per hoc signum spopondit. Ille expergefactus, amicis somnium retulit, cruce facta cum vexillo agminibus praetulit. Hostis in fugam vertitur, ipse salvo exercitu per signum crucis victor regreditur. Unde Helena, sanctae crucis amore accensa, Hierosolimam properat; convocatis Judaeis locum Calvariae sibi demonstrari postulat, quem tum densitas veprium atque virgultorum operuerat, et ideo incognitus erat. Nam transactis de passione Domini [Col. 0947C] XL annis Romani Hierosolimam funditus destruxerant, et aliam civitatem Helius Adrianus post longo tempore in alio loco construxerat, quam suo nomine Heliam appellaverat. Dominus enim extra portam passus et sepultus legitur; qui uterque locus quae nunc est Hierusalem hodie ab omnibus cernitur.

Regina itaque proponit Judaeis praemium si locum crucis demonstraverint, supplicium si celaverint. Illis affirmantibus sibi locum esse incognitum, jubentur omnes tradi flammis ignium. Qui perterriti quendam nomine Judam produxerunt, huic cuncta nota esse astruxerunt. Qui cum se scire negaret, in lacum mittitur in quo famis et sitis inedia afficitur; postquam spondet se locum demonstraturum, educitur. [Col. 0947D] Regina vero ac populo commitante, ad locum pergit, [Col. 0948A] preces flexis genibus fundit. Locus contremuit, fumus thymiamatis de terra ascendit. Mox terram rastris aperiunt, tres cruces inveniunt. Mortuus apportatur, cruci Christi impositus resuscitatur, virtutemque sanctae crucis sua resurrectione et voce protestatur. Tunc etiam clavos splendentes invenerunt quibus Judaei manus et pedes Domini foderunt, et gratias omnium bonorum largitori Deo retulerunt. Judas cum omnibus Judaeis Christo credens baptizatur, postea Hierosolimorum Ecclesiae episcopus levatur atque pro Ecclesia sibi commissa illustre martyrium pertulisse memoratur. Inventa autem cruce diabolus cum diro ejulatu apparuit, omne suum jus per hoc lignum ablatum sibi asseruit. »Judas, inquit, Dominum suum prodidit et ad mortem deduxit, nunc alter Judas omnia [Col. 0948B] (fo 168) secreta mea prodidit, omnes artes meas ad nichilum deduxit, cum hoc lignum in medium produxit; Julianus autem familiaris meus cito rex erit, ex quo tua proditio praemium habebit.« Quod et ita postmodum contigit: nam Julianus Apostata eumdem Judam tunc episcopum nomine Quiriacum exquisitis suppliciis affecit. Helena vero ecclesiam magnifico sumptu construxit, partem crucis in ea erexit, partem in civitatem filii sui Constantinopolim vexit. Omnes ergo per crucem redempti in hac die plaudant, laudes Christo Redemptori pangant, qui postquam torcular solus calcavit (Isa. LXIII), per omnes gentes Deus a ligno regnavit; in quo torculari botrus cypri (Cant. I) est pressus, et per ejus potum nobis omnibus patet vitae regressus. Denique [Col. 0948C] hac virga minavit bonus pastor gregem martyrum ad Ecclesiae palacium.

Unde sanctus Alexander papa, cujus hodie festum colitur, crucis amore impulsus, grege sibi commisso, a paganis comprehenditur, vinculis stringitur, in carcere fame et siti maceratur, equuleo appenditur, ungulis raditur, in furnum ardentem mittitur, igne non laeditur, demum punctis creberrimis per tota membra transfixus perimitur. Cum quo duo presbyteri, Eventius et Theodolus, diu in carcere macerati, in igne quoque examinati, ad ultimum sunt decollati. Horum meritis et precibus accedite hodie ad thronum gloriae ut triumphum Deo dicate (sic) liceat cum illis in pleno gaudio perhenne alleluia [Col. 0948D] resonare. Quod oculus non vidit (I Cor. II).



In festo sanctorum Philippi et Jacobi sermonem »Christus resurgens« loquere et his verbis conclude:
[Col. 0947]

[Col. 0947D] Sancti apostoli Philippus et Jacobus, quorum hodie solemnia agimus, Non esurient neque sitient amplius, et non percutiet eos aestus et sol, quoniam miserator eorum reget eos et ad vitae fontes aquarum potabit eos (Isa. XLIX). Qui enim in domo Patris multas mansiones esse a Christo audierunt, hodie clariores laureati intraverunt, ubi fons vitae tristiciam eorum in gaudium convertit dum eis Patrem quem desiderabant ostendit; nunc lumen in lumine vident, quia Filium in Patre cernere licet. Ex quibus Philippus pene totam Syriam signis et praedicationibus [Col. 0948D] ad Christum convertit, multa adversa pertulit, demum crucis supplicium pro regno vitae subiit et per crucis triumphum Christum crucifixum subiit. Jacobus autem Mariae Cleophae, scilicet matre (sic) Domini, et Alphei filius Hierosolimorum Ecclesiae (fo 168 vo) ab apostolis est ordinatus episcopus. Qui cum scriptis, verbis et exemplis et signis maximam multitudinem de Judaea ad fidem convertissent (sic) et in paschali die testimonium divinitati Christi coram omni populo in templo retulisset, a Pharisaeis est praecipitatus de altitudine [Col. 0949A] templi in terram. Sed de casu non colliditur, quia Dominus subposuit manum suam (Psal. XXXVI). Quidam autem de Scribis caput ejus transverberat conto et cerebrum ejus excutiendo violat. Quo vulnere a carnis dolore et morte liberatur, et Regi gloriae hodie in gloria ubi fugit dolor et gemitus associatur. [Col. 0950A] Hujus cutis inventa est in genibus et in cubitis induruisse propter frequentes orationes quibus dicitur jugiter incubuisse. Quia hii cum Christo judices sunt super sedes XII sessuri, eorum verba et facta sequentes precamini ut tunc Christum in gaudio sitis visuri. Quod oculus non vidit (I Cor. II).



IN ROGATIONIBUS.
[Col. 0949]

[Col. 0949A] Oculi Domini super justos et aures ejus in preces eorum (Psal. XXXIII). Qui a malo declinant, fornicationes, adulteria, perjuria, furta, falsa testimonia et his similia devitant; et qui bona faciunt, Deo sua et hominibus sua, hii justi sunt et super hos oculi [Col. 0949B] misericordiae Dei respiciunt, et aures ejus ad preces eorum, quia antequam eum invocent, dicit eis: Ecce assum. Vultus autem Domini super facientes mala (ibid.) Ad quid? Ut perdat de terra memoriam eorum (ibid.). Justi igitur se a Deo respici et ab eo exaudiri gaudeant, et in melius proficiant; mei autem consimiles, id est in criminibus fetentes, peccata deserant et ad orationis munimen confugiant et se etiam exaudiendos sciant.

Tribus autem modis orationes nostrae impediuntur quod a Deo non exaudiantur. Qui orat ut de inimicis suis ulciscatur, hic non exauditur, sed oratio ejus in peccatum convertitur; qui odium in corde retinet et in se peccanti non dimittit, hunc orantem Deus non exaudit; qui criminalia peccata [Col. 0949C] perpetrat, et in his delectabiliter perseverat, hic incassum preces fundit, quia Deus peccatores non audit. Unde per prophetam dicitur: Aures Dei non sunt aggravatae ut non audiat, sed peccata vestra obstant ne vos exaudiat (Isa. LIX). Item dicit: Propter peccata nostra, Domine, opposuisti tibi nubem ne transeat oratio (Thren. IV). Peccata [peccatum] quippe grave est ut plumbum, et ideo pertrahit hominem in baratri profundum. Sicut enim rota in monte dimittitur et per precipicium ad ima convallis devolvitur, sic anima sponte Deum deserens et in iniquitatem (fo 170) proruens, nunquam in uno lapsu morabitur, sed semper ulterius ad deteriora prorumpit; et peccatum quod citius poenitentia non [Col. 0949D] diluit, mox aliud suo pondere trahit, et sic in peccatum de peccato cadit usque dum in profundum malorum venerit; inde in aeternae mortis puteum proruit (Prov. XVIII), super cujus os lapis damnationis ponitur; usque dum reddat novissimum quadrantem exire non permittitur (Matth. V). Devotis ergo precibus, karissimi, a Deo poscite ne vos absorbeat profundum neque urgeat super vos puteus os suum (Psal. LXVIII); fugite mundi et carnis desideria quae sunt daemonum servicia; quaerite Dominum et vivet anima vestra (ibid.). Propheta namque vidit ubi mulier in amphora sedens in mari natabat, quam massa plumbi gravabat; et ecce duae mulieres alatae amphoram cum muliere levabant et eam in terram Babylonis ducebant (Zach. V). Mare turbulentum [Col. 0950A] est hoc saeculum adversitatibus procellosum; mulier quae in amphora natat est anima nostra quae corpori praesidens in periculis saeculi laborat; quam massa plumbi gravat, quia animam nostram gravis iniquitas onerat. Duae mulieres quae [Col. 0950B] amphoram cum muliere levant sunt duo vicia, scilicet superbia et luxuria, quae animam nostram et corpus nostrum ad illicita mollificant; superbia enim hominem in elationem erigit, luxuria vero carnem in inmundiciam deprimit. Mox dum spiritus in superbiam tollitur, illico caro in luxuriam mergitur; haec alatae describuntur, quia instabiles redduntur qui eas secuntur; amphoram cum muliere in terra Babylonis, quod confusio dicitur, ducunt, quia sibi consentientes duplici confusione induunt, dum et hic coram hominibus in corpore confunduntur et in futuro in anima aeterna confusione puniuntur cum dicitur: Operientur duplici confusione sicut dyploide (Psal. CVIII). Igitur, karissimi, superbiam et luxuriam execramini atque in [Col. 0950C] Domino delectamini, et dabit vobis peticiones cordis vestri (Psal. XXXVI); et quia hodie confluxistis, verbum Dei intente audire debetis. Ipse Dominus noster dicit quod quidam semen suum seminare exiit; et dum seminat, aliud secus viam cadens conculcatur et a volucribus devoratur, aliud super petram resiliens natum aruit quia humorem non habuit; aliud spinis commendatur et a spinis suffocatur; aliud in bonam terram cecidit et aliud tricesimum, aliud sexagesimum, aliud centesimum fructum obtulit (Matth. XIII). Qui semen seminat est sacerdos qui verbum Dei praedicat; ager in quo semen spargitur sunt vestra corda (fo 170 vo) in quibus verbum Dei jacitur. Semen in via jactum, a praetereuntibus conculcatum, [Col. 0950D] a volucribus devoratum, designat eos qui verbum Dei percipiunt, sed saecularibus negociis et mundanis desideriis intenti illud quasi pedibus proterunt, et daemones a memoria eorum tollunt, et nullum pietatis fructum referunt; supra petram autem cadens et ibi arescens duri cordis designat qui quavis (sic) verbum Dei avide aliquando audiant, in malicia tamen perdurant; et cum humorem supernae gratiae non habeant, necesse est ut verbum Dei in eis arescat. Quod autem spinae suffocant, sunt hii quibus diviciae, voluptates, vitae sollicitudines, aures a verbo Dei obdurant; quod autem in terram bonam cadens fructificat, est multitudo fidelium quae verbo Dei obediens bonis actibus desudat; conjugati tricesimum fructum referunt dum fidem sanctae [Col. 0951A] Trinitatis decalogo legis perficiunt: continentes vero sexagesimum proferunt dum haec actualiter et specialiter implere satagunt; virgines autem centesimum ferunt dum Deo corpore et spiritu placere contendunt. Nunc, karissimi, debetis breviter auscultare unde decretum sit istis diebus cruces portare.

Fertur quod terra siccitate, homines vero et animantia tabuerint mortalitate; insuper feritas ursorum, luporum et aliarum bestiarum plurimos devastavit; quarum multitudo passim civitates et villas ingrediens parvulos in cunis etiam dilaceravit. Eo tempore Mamertus episcopus Viennensem Ecclesiam regebat, qui convocato populo triduo jejunare, orare, cruces portare monebat ut misericordia [Col. 0951B] Dei, quae Ninivitas per triduanum liberasset a subversione, populo suo subveniret in praesenti afflictione. Quo facto plaga sedatur, gaudium et habundantia rerum afflictis donatur.

Porro ille dies qui Major Letania dicitur ea de causa institutus legitur: Tyberis plus solito inundavit, Romam ingrediens maximas regiones in ea occupavit, ecclesias diruit, multa aedificia cum populo subvertit; per cujus alveum ingens draco cum magna multitudine serpentium mare ingreditur, cum quibus omnibus ibidem suffocatur. Qui in litus projecti aerem sua putredine corrupperunt (sic) et gravem mortalitatem humano generi intulerunt. Sagittae namque coelitus venire conspiciebantur, de quibus inguina hominum tacta, sine mora moriebantur; [Col. 0951C] primitus papa Pelagius moritur, deinde populus Romanus pene totus subita morte (fo 172) consumitur. Gregorius itaque episcopus levatur qui populum jejunare, eruces portare et orare hortatur. Quod dum devote peragunt, plaga cessat et populus pace Dei exultat. Unde statutum est ut eadem dies annuatim in Ecclesia agatur cum jejuniorum et letaniarum celebratione, quatenus nos Deus et animalia nostra custodiat a mortalitate. Et quia saepe hoc tempore ex inclementia aeris solet evenire quod jacta semina usibus nostris possunt deperire, decretum est ut isti dies eodem ritu, scilicet cum jejuniis et letaniis, peragantur ut totius anni fructus nobis ab omni infortunio custodiantur.

Ut pius Dominus det nobis fiduciam impetrandi, [Col. 0951D] hortatur nos ad studium orandi. Dicens enim, Si quis media nocte panes ab amico petat, quos ante amicum suum de via venientem ponat, si ei propter amicitiam non tribuat, propter improbitatem ejus quae poscit exhibeat (Luc. XI). Amicus hic est Deus qui nos dilexit et Unigenitum suum pro nobis tradidit; ab hoc media nocte panem petimus dum in tribulatione ejus auxilium quaerimus; et si nobis propter peccata nostra subvenire tardat, tamen si perseveraverimus, misericordiam suam nobis prorogat; absque dubio autem nos exaudiri noscamus si instanti prece petimus, si intenta mente quaerimus, si lacrimis pulsamus. Qui enim patrem panem petit, nullo modo ei lapidem dabit; ei qui a patre piscem exigit, [Col. 0952A] minime serpentem accipit; et si ovum poscit, numquam ei scorpionem porrigit (ibid.). Per panem, qui cor hominis confirmat (Psal. CIII), caritas declaratur, per quam homo in virtutibus corroborabitur; per piscem, qui pulsu fluctuum nutritur, fides intelligitur, quae procellis persecutionem ad incrementum perducitur; per ovum, de quo fetus expectatur, spes indicatur per quam futura beatitudo speratur; porro per lapidem duria (sic); per serpentem, veneniferum animal, malicia; per scorpionem vero, qui cauda percutit, accipitur peccatorum vindicta. Qui ergo a Deo caritatem postulat, nunquam eum in malis indurat; et qui fidem ab eo poscit, nullo modo eum in malicia permanere sinit; qui vero spem ab eo rogat, nequaquam ei supplicium [Col. 0952B] irrogat. Per panem quoque fructus qui nunc in herba surgit accipitur; per ovum fetus animalium accipitur vel intelligitur (sic)! per piscem quicquid est quo quisque nutritur innuitur. Pro quibus oportet ut dilectio vestra preces Domino fundat, quatenus haec a lapide grandinis, a serpente mortalitatis, a scorpione (fo 172, vo) tempestatis custodiat.

Multa autem habemus exempla quod multum valet deprecatio justi assidua (Jac. V). Cum populus quinque civitatum horrendis flagiciis iram Dei super se provocasset, Abraham Deum rogavit ut eis parceret si decem justos inter eos inveniret. Dominus autem dixit si X justos in illis V regnis reperiret, aliis omnibus propter eos dimitteret, insuper [Col. 0952C] loca non subverteret; sed quia non nisi unus justus est inventus, hic solus est ereptus (Gen. XVIII). Pentapolis vero cum populo igne et sulphure subvertitur, et uxor justi quae eum corporaliter tantum comitatur, cum Sodomis autem mento moratur, in statuam salis convertitur (Gen. XIX). Hinc datur intellegi quod justorum cohabitatio est pravorum in hac vita sustentatio, dum per illorum orationes ultra dextra libratur ne eorum pravitas ut meretur subito in perditionem submergatur; cum vero justi tolluntur mox impii ad tormenta rapiuntur, sicut Sodoma periit postquam Loth inde exiit. Cum populus Dei per Moysen de Aegypto educitur, ab hostibus in via armis invaditur. Moyses autem in monte extensis manibus orabat et [Col. 0952D] Israel hostes superabat. Si vero Moyses manus emisit, Amalech devicit (Exod. XVII). Hinc patet quod ille plus egit precibus quam populus armis; nam victoriam optinuit orando quam populus adipisci non valuit pugnando. Similiter Samuel hostes precibus pepulit quos exercitus armis pellere non potuit (I Reg. VII). Populus olim a lege et cultu Dei avertitur et ad ydolatriam convertitur: quem cum Helyas non posset corrigere praedicatione, clausit ei coelum annis tribus et mensibus sex oratione. Pluvia vero a coelo inhibita, sitibunda tellus elanguit marcida et cultoribus suis minatur famis discrimina. Fame itaque urgente populus ad cultum vivi et veri Dei compellitur, et orante Helya terra habundanti [Col. 0953A] ymbre perfunditur et converso populo copia rerum redditur (III Reg. XVII, XVIII). En per orationem unius hominis coelum omni populo clauditur et rursum eo orante recluditur.

Quodam itaque tempore ob peccata hominum arva siccitate arescunt et corda multorum timore famis tabescunt. Quibus jejunantibus et cruces cum letaniis portantibus, quidam patrum occurrit, causa (sic) afflictionis inquirit; qui cum siccitatem responderent, dixit cur non orarent. Qui cum affirmassent se plurimum orando laborasse et parum impetrasse, dixit si intente peterent, utique (fo 174) petita acciperent; stansque coram omnibus manus ad orationem extendit et ad prima verba precantis pluvia descendit terraque diu negatum fructum agricolis [Col. 0953B] impendit.

Quidam etiam monachus erat in oratione assiduus: unus vero daemonum a Juliano imperatore pro quodam responso mittitur, sed ejusdem viri precibus viginti diebus in uno loco figitur; deinde ad regem vacuus revertitur. Dum ille a rege causa morae inquireret, ait: »Et tardavi et infecto negotio repedavi; nam cum mihi per illum monachum esset transitus, orationibus illius sum impeditus; cumque praestolarer si forte orationem finiret, ut mihi praeterire liceret, ille finem non fecit precibus, et ego ultra ire non valens reversus sum vacuus.« Julianus autem minabatur ei supplicium, sed ipse non multo post bello occiditur, subiit aeternum. Penset, quaeso, dilectio vestra quantum se dilataverit [Col. 0953C] hujus viri oratio. Certe diabolus potest per aera transvolare, potest terras penetrare, potest etiam mare transmeare, sed hujus oratio sese sursum ad coelum porrigens transitum ei per aera inhibuit, deorse (sic) ad tartara extendens per terras ire prohibuit, fines orbis utrinque attingens in neutra parte transfugam spiritum a refuga homine missum praetergredi permisit. Et revera hic homo corpus aliquando cibo, interdum somno reficiebat, sed tota intentio cordis sui sic ad Deum jugiter ascendebat, quod omnis actio ejus oratio erat. Karissimi, omnes justi ab initio mundi qui regna beatae vitae meruerunt, ea orando obtinuerunt. Omnes namque justi orationi studuisse leguntur, et ideo, pro quo [Col. 0953D] oraverunt, pleno gaudio hodie perfruuntur. Itaque et nos frequenter orationi incumbamus ut cum eis plenum gaudium adipisci valeamus. In nomine autem Jesus omnia petamus si preces nostras exaudiri optamus. In nomine Jesus Patrem poscimus si tantum animae salutaria et corporis necessaria petimus. Orantes vero debemus de meritis nostris diffidere, de ejus misericordia praesumere, quia ipse dixit: Amen dico vobis, quicquid orantes petitis credite quia accipietis et fiet vobis (Marc. XI). Si duo ex vobis consenserunt, de omni re quacumque petierint fiet a Patre meo (Matth. XVIII). Omnes ergo unanimes in oratione estote, corda cum manibus ad Deum levate, pro omnibus vivis et defunctis qui in aliqua pressura sunt orate. Si enim pro tota Ecclesia, [Col. 0954A] ut pote pro matre vestra, oratis, tota Ecclesia supplicat pro vobis ut puta pro suis filiis. Si autem pro defunctis oratis (fo 174, vo), vos ipsos liberatis, quia si in gaudio sunt, ipsi rogant ut celerius ad eos veniatis; si vero in supplicio, postulant ut nunquam illuc veniatis. Denique qui orat, Deo confabulatur, et ideo necesse est ut quae fideliter petit assequatur. Et cum ipse dicat: Ubi duo vel tres congregati fuerint in nomine meo, ibi sum in medio eorum (Matth. XVIII), quanto magis credendus est hodie interesse multitudini in nomine ejus congregatae ad postulanda suffragia sanctorum. Cum igitur largitor omnium bonorum sit in medio vestrum, in nomine ejus congregatorum, ipsum piis precibus invocate, lacrimis et invocationibus pulsate ut vobis [Col. 0954B] corporis et animae necessaria tribuat et de necessitatibus vestris vos eruat.

Licet multae sint necessitates, quinque tamen sunt principales quae non si [leg. nisi] remediis depellantur, homines vero per eas morte periclitantur. Ex necessitate enim homo commedit, quia si non commedit fame moritur; ex necessitate bibit, quia si non bibit siti moritur; ex necessitate digerit, quod si non fecerit constipatione moritur; ex necessitate corpus somno reficitur, quod si neglexerit lassitudine deficit; ex necessitate vestitur, quod si praetermiserit frigore et ardore perimitur. Hinc est totum quod laboramus, ut nobis in his necessitatibus subveniamus. Primum, inquit, quaerite regnum Dei et justiciam ejus et haec omnia adjicientur [Col. 0954C] vobis (Matth. VI); et ne sitis ultra modum anxii de terrenis et solliciti de caducis, quia haereditabit homo vermos, bestias et serpentes. Rogate autem Deum ut ab his necessitatibus vos eruat atque illuc ubi his non indigeatis transferat, ubi non esurient neque sicient amplius (Apoc. VII), et ubi animae requiescunt a suis laboribus (Apoc. XIV), et ubi vacant et vident quoniam ipse est Deus in cujus visione reficiuntur angelici coetus. Ut hoc petamus ab ipso edocti sumus: Petite, inquit, et accipietis, ut gaudium vestrum sit plenum (Joan. XVI). Si enim quis de speciosa conjuge laetatur, morte interveniente tristatur; si de caris natis jocundatur, morbo affectis vel morte ablatis contristatur; [Col. 0954D] si de possessione vel pecunia gaudet, aliquo infortunio amissis moeret. Illud autem verum et plenum gaudium est omnibus fidelibus totis votis optandum ubi in gaudio Domini super omnia bona sua constituuntur (fo 176) et aeternae visionis claritate perpetuo perfruuntur, et ubi angelorum omnium gloria potiuntur omniumque sanctorum conturbernio (sic) sortiuntur; et hoc gaudium nunquam ab eis tolletur in aevum (ibid.). Propterea nunc mulier cum parit tristiciam habet, cum autem puerum peperit, jam pressurae minime meminit propter gaudium quod homo natus est in mundum (ibid.). Haec mulier est Ecclesia quae nunc in tristicia laborat ut populum fidelem Christo pariat Cum autem per resurrectionem aeternae vitae peperit, [Col. 0955A] jam pressurae hujus vitae non meminit propter ineffabile gaudium quod tunc omnibus filiis suis dabitur plenum, quia tunc justi sicut sol fulgebunt (Matth. XII) et aequales angelis erunt (Matth. XXII). [Col. 0956A] Karissimi, quo crux ante nos portatur nos sequimur, ita exempla crucifixi Christi sequamur ut per triumphum victoriosae crucis ad illa gaudia pervenire mereamur. Quam oculus non vidit (I Cor. II).



DE ASCENSIONE DOMINI.
[Col. 0955]

[Col. 0955A] Elevatus est, inquit, sol, et luna stetit in ordine suo (Habac. III). Christus est sol aeternus a quo omnes chori angelorum illustrantur; lux est vera a quo omnes animae illuminantur; qui dum hic latuit sub nube carnis, circumdatur caligine nostrae fragilitatis, tandem de tenebris inferni emersus hodie gloriosus super astra levatur ac super omnes [Col. 0955B] dignitates angelorum in dextera Patris Dominus majestatis exaltatur. Luna aut Ecclesia ab illo illuminata in ordine suo stetit, dum eum in apostolis coelos ascendere conspexit. Apostoli namque Ecclesiae ordo extiterunt dum ei ordinem recte vivendi instituerunt, et qualiter cursum suum post solem justiciae dirigat eam erudierunt. O quam splendida cornua haec nascens luna hodie extulit dum sol alta petens jubar aeterni fulgoris ei infudit! O quam sereno vultu in ordine suo stetit dum apostolicum chorum, qui ejus ordo extitit, et per Virginem Dei Genitricem, quae ejus typum gessit, carnem suam in capite suo, id est in Redemptore suo, in Sponso suo, in Deo suo, aethera penetrare conspexit! O qualis laeticia hodie in coelo angelis [Col. 0955C] oritur dum Dei Filius, qui de palacio in carcerem pro servo, immo de patria in exilium, exul pro exule, dirigitur, hodie cum triumpho in regnum Patris revertitur! Unde et haec dies triumphi Dei appellatur in qua a senatu coelestis curiae ymnidicis laudibus exceptus mortis (fo 176, vo) triumphator, vitae auctor glorificatur.

Apud Romanos mos servabatur quod victoribus triumphus hoc modo exhibebatur: Postquam imperator vel consul aliquam gentem Romano imperio armis subjugasset, et victor cum praeda remeasset, senatus ac totus populus Romanus ei obviam festivas procedit, cum canticis et laudibus victorem excipit; ipse purpura induitur, dyadema cum lauro [Col. 0955D] auroque contextum ei imponitur, in curru auro gemmisque radiante, quatuor niveis equis trahentibus, Urbi invehitur. Porro nobiles victi praecedunt currum aureis catenis vincti. Vulgus vero captivum, vinctis manibus post tergum, sequitur currum. Pompa etiam praedae simul ob insigne victoriae ducitur et sic victor cum magno tripudio summo templo laureatus inducitur et tunc praeda populo dividitur.

Tunc triumphi honorem Romana nobilitas summis victoribus pro mundana quidem gloria exhibuit, sed Deus etiam per inimicos, cum amici futuri essent, gloriam summi victoris Christi praefigurari voluit. Triumphus enim Romanorum regum in figura praecessit hodiernum triumphum, nam Rex [Col. 0956A] gloriae Christus monarchos regnum tyranni expugnavit, captivitatem ab ipso captam captivavit, mundum rebellem coelesti reipublicae subjugavit, hodie victor cum nobili praeda ad patriam remeavit, cui senatus archangelorum cum omni milicia coelorum festivus obviam processit, regem suum victorem ymnilogis modulis gratulabundus excepit. [Col. 0956B] Qui purpura decoratur, quia pro passione quam pertulit gloria et honore a Patre coronatur; dyademate auro et lauro conserto coronatur dum multitudine angelorum et hominum circumornatur. Per auri enim splendorem angelorum claritas, per lauri vero virorem accipitur in fide viriditas. Ex his quasi corona contexta Christus insignitur dum humana fragilitas angelicae dignitati per eum in gloria unitur, sicut per Prophetam dicitur: His omnibus quasi corona ornaberis (Psal. XX). De hac corona scriptum est: Benedices coronae anni benignitatis tuae (Psal. LXIV). Christus namque est annus Dei benignitatis, factus particeps nostrae mortalitatis. Hujus menses sunt XII apostoli; dies, justi; horae vero, fideles, noctes adhuc in tenebris infidelitatis [Col. 0956C] aut peccatorum errantes. Hujus anni corona est circumstans angelorum et hominum multitudo in perhenni gloria. Per currum auro (fo 178) et gemmis conspicuum, in quo victor triumphat, innuitur Evangelium, sapientia et signis fulgidum, per quod cognito Christi triumpho mundus exultat. Rotae quibus currus volvitur sunt evangelistae per quos triumphus Christi depromitur. Hic currus quatuor niveis equis trahitur, quia Christus in curru Evangelii a doctoribus in virtutibus candidis per quatuor partes mundi vehitur. Hic currus Dei decem milibus multiplex memoratur (Psal. LXVII), quia triumphus Christi ab omnibus scriptoribus Veteris et Novi Testamenti praedicatur. Milia laetantium huic [Col. 0956D] currui accurrunt dum hodie multa milia angelorum triumphantem Dominum suscipiunt. Nobiles capti aureis catenis vincti currum praecedunt quia redempti a Domino catenis caritatis constricti coelestia petunt. Vulgus ligatis manibus sequitur, quia populus a malis operibus se timore Domini ligans, ad gaudia subvehitur. Pompa praedae currum comitatur, quia sanctorum multitudo cum Christo resurgens hodie cum eo ad sydera exaltatur. Victor cum cantu in summum templum ducitur, quia Christus triumphans cum concentu angelorum in templum coelestis Hierusalem hodie inducitur. Postea spolia populo dividuntur, quia per effusionem sancti Spiritus varia karismata fidelibus tribuuntur. Unde dicitur: Ascendens in altum captivam duxit captivitatem, [Col. 0957A] dedit dona hominibus (Ephes. IV). Humanam quippe naturam, in qua multa hic adversa pro nobis et a nobis pertulit, hodie de terris ad coelos super angelicam altitudinem in dexteram Patris transtulit. Captivitatem in carcere inferni diu detentam victor captivam duxit, paterno palacio invexit. Dona hominibus dedit, dum Spiritum sanctum super eos fundens scientiam omnium linguarum contulit (Act. II).

Hodie, karissimi, elevata est magnificentia Domini super coelos, sed sponsa ejus, corpus ejus, scilicet Ecclesia, multis pressuris adhuc premitur inter Babylonios; sed sicut Christus, devicto mortis principe, subjugato mundo, triumphator hodie coelos ascendit, ita Ecclesia, antychristo superato, [Col. 0957B] mundo conculcato, triumphans coelum ascendet atque per Sponsum suum Golia prostrato, ipsaque de hostibus eruta, de valle lacrimarum luna tunc toto circulo suo plena elevatur et in thalamo aeterni Solis astris angelorum associanda collocatur. Unde ascendenti in jubilatione applaudit (fo 178, vo) ipsa in Canticis cum exultatione: Ecce, inquit, venit saliens in montibus, transiliens colles (Cant. II). Hujus persona in Ydithun propheta exprimitur quod transilitor dicitur. Christus namque in mundum venit quasi saliens in montibus, coelum revisit transiliens; de coelo saltum dedit dum de paterna sede in uterum Virginis venit; inde saltavit in praesepium, in crucis inde patibulum, de cruce in sepulchrum, inde in baratri profundum, de baratro in mundum, [Col. 0957C] inde transiliit in coelum. A summo, inquit, coelo egressio ejus et occursus ejus usque ad summum ejus (Psal. XVIII).

Hodie omnes montes et colles transiliit, quia hominem a nobis assumptum super omnem altitudinem angelorum et sanctorum extulit. Qualiter autem ascenderit coelum pandit nobis Evangellum. Discipulis suis hodie ad convivium recumbentibus apparens, incredulitatem illorum ut magister increpavit, Evangelium in universe mundo eos praedicare ut Dominus imperavit, signa in nomine ejus [faciendi] potestatem ut Deus donavit. Deinde ad probandam verae carnis naturam cum eis comedit, ut in Hierosolimis promissum Spiritum sanctum expectarent praecepit. Post haec in Bethaniam eos [Col. 0957D] eduxit et elevatis manibus eos benedixit; cumque videntibus elevatur ac nube susceptus in coelum ferebatur, illis in coelum post eum intuentibus, ecce duo angeli in albis astiterunt qui eum eodem modo ad judicium venturum quo nunc abierat praedixerunt. Qui autem eum ascendere viderant centum viginti erant, inter quos Maria mater ejus simul cum apostolis affuerat. Hii omnes pariter cum gaudio in Hierusalen reversi in oratione et laude Dei cottidie perseverabant, usque dum in die Pentecostes Spiritum sanctum accipiebant. Hoc in patriarchis et prophetis praefiguratur, dum septimus ab Adam Enoch patriarcha in paradysum rapitur (Gen. V), et Helyas [Col. 0958A] propheta curru igneo in coelum tollitur (IV Reg. II).

Hujus sacri diei festa sunt nobis etiam per aves expressa. Aquila omnibus avibus altius volat et in ipsum radium solis oculorum aciem vibrat; cum vero pullos suos ad volandum provocat, super eos volitans et alas suas expandens, in remigium alarum suarum assumit, ad volandum instruit; sic Christus omnibus sanctis sublimius alta coelorum penetravit dum cum Pater prae omnibus angelis in dextera (fo 180) sua exaltavit. Hic alas crucis super nos expandit, a daemonibus defendit, de duro servicio assumens in filios adoptavit, atque in humeris suis ut ovem perditam ad gregem reportavit; super nos volitavit, ad volandum provocavit, quando aethera scandens nos membra ejus bonis operibus sequi se caput demonstravit. [Col. 0958B] Hoc expressit Ezechiel per quatuor animalia (Ezech. I) quae postmodum vidit Johannes Agnum die ac nocte laudantia (Apoc. IV). Christus namque erat homo nascendo, vitulus moriendo, leo resurgendo, aquila ascendendo.

Est avis albicolor quae caradrius vocatur, per quam aeger utrum evadere possit probatur. Adducta enim ad aegrum, si moriturus erit faciem ab eo avertit; si vero victurus visum in eum fortiter dirigit et infigit; hianti ore aegritudinem ab eo bibit, in altum contra radium solis volat, infirmitas hausta de eo exudat, aeger sospitate exultat. Caradrius albus est Christus de Virgine natus. Hic ad aegrum adducitur dum a Patre ad infirmum genus humanum mittitur; qui faciem suam a Judaeis avertit [Col. 0958C] eosque in morte reliquit, ad nos autem vultum convertens a morte revocavit et infirmitatem nostram crucem subiens ipse portavit, sudorque sanguinis de eo manavit. Deinde in alta coelorum cum carne nostra ad Patrem volavit et perpetuam salutem omnibus donavit. Locus ipse quo ascendit hoc adhuc omnibus clamat, quod coelestia scandere volentibus nullus iter obstruere queat. Vestigium namque quod ascendens harenae inpressit, adhuc locus ille retinet, et cum terra cottidie a fidelibus inde tollatur, vestigium deleri non potest; quin etiam cum ecclesia super eundem locum fieret, et desuper claudi, utpote rotunda, deberet, spacium aeris quo ipse ascendit nullo modo claudi poterat et ideo usque [Col. 0958D] hodie apertum remansit. In hanc etiam ecclesiam singulis annis procella validi fluminis coelitus venit et cunctum inibi populum solo sternit, videlicet ostendens quanto terrore ad judicium Christus veniat cum coelum et terram fortiter excutiat. Tunc quippe coeli magno impetu transeunt et elementa calore solventur.

Igitur, karissimi, cum non sit aliud nomen sub coelo datum hominibus in quo oportet salvari nisi in Christo Jesu (Act. IV) qui se permisit pro nobis in cruce ut serpentem (fo 180, vo) exaltari; quem Pater, postquam de torrente mortis bibit, hodie super omne nomen in coelis caput exaltavit (Psal. CIX), nosque proprio sanguine cohaeredes acquisitos sibi incorporavit, gloriam laudi ejus hodie demus et in [Col. 0959A] voce exultationis praeconia ejus jubilemus ut nos membra sua ad se colligat quo ipse in gloria Patris [Col. 0960A] tripudiat. Quam oculus non vidit (I Cor. II), et caetera.



IN PENTECOSTEN.
[Col. 0959]

[Col. 0959A] Verbo Domini coeli firmati sunt et spiritu oris ejus omnis virtus eorum (Psal. XXXII). Per Filium, qui Verbum Dei est, non solum coeli sed omnia ex nichilo sunt creata, et ne iterum in nichilum resolvantur eodem Verbo firmata et spiritu oris ejus omnis virtus eorum ornata. Angeli quoque sunt coeli appellati qui aliis corruentibus per Verbum in caritate sunt firmati et per spiritum ejus in omni virtute perornati. Unde scriptum est: Spiritus Dei coelos [Col. 0959B] ornavit (Job XXVI), quia et istos coelos astris et angelos virtutibus decoravit.

Per Filium quippe angelici spiritus creantur, sed per Spiritum sanctum vivificantur; per Filium lucis substantia eluxit, sed per Spiritum sanctum splendor ejus effulsit; per Filium firmamentum formatur, per Spiritum sanctum celeri volubilitate rotatur; per Filium sol et luna et sydera temporibus praeficiuntur, sed per Spiritum sanctum lucis nitore perpoliuntur; per Filium flumina funduntur, per Spiritum sanctum labilem cursum sortiuntur; [per] Filium terra formatur, per Spiritum sanctum fructibus et floribus decoratur; per Filium diversa animalia producuntur, per Spiritum sanctum vitali flatu inbuuntur, et aves volatu, pisces natatu, bestiae, reptilia, serpentia [Col. 0959C] gressu, per eum fulciuntur; per Filium homo ad imaginem Dei plasmatur. sed per Spiritum sanctum in anima vivificatur; Spiritus sanctus inspirat diversa ingenia, ipse etiam dat diversa artificia. Per Spiritum sanctum data sunt genera linguarum, per ipsum de occultis thesauris sapientiae producta sunt multimoda flumina Scripturarum. Per Spiritum sanctum patriarchae de Christo et Ecclesia futura figuris designabant; per ipsum prophetae locuti eadem Scripturis praemonstrabant; per ipsum apostoli confirmati transacta eadem in mundo praedicabant; per ipsum doctores inspirati Scripturas exponebant. Per Filium homo redemptus a morte liberatur, per Spiritum sanctum in baptismate ad [Col. 0959D] vitam regeneratur (fo 182). Per Spiritum sanctum peccata relaxantur, per ipsum animae a morte criminum resuscitantur. Per Spiritum sanctum multi seculo contempto religiosam vitam duxerunt; per ipsum plurimi signis et prodigiis fulserunt. Per Spiritum sanctum etiam hodie plerique ad meliorem vitam convertuntur; per ipsum quamplures ad coelestia mente rapiuntur. Per Filium mundus judicatur, per Spiritum sanctum utraque pars remuneratur. Per Filium Deus Pater coelum novum et terram novam creabit, sed Spiritus sanctus universa in meliorem statum renovabit. Coelum nempe per ipsum solis splendorem induetur; per ipsum sol [Col. 0960A] septemplici lumine vestietur; per ipsum radiabit luna solis claritate; per ipsum vernabit terra paradysi amoenitate. Tunc Filius de labore translatos faciet discumbere et transiens illis ministrabit (Luc. XII), quia de judicio rediens electos pro diversis meritis in diversis faciet mansionibus requiescere, et gloriam suae divinitatis eis facie ad faciem demonstrabit. Spiritus sanctus vero tribuit eis velut jubar solis in pleno gaudio splendescere et Trinitatem in [Col. 0960B] unitate perfecte cognoscere.

Haec festivitas per VII dies celebratur, quia Spiritus sanctus in VII donis veneratur, sicut per prophetam praenunciatur: spiritus sapientiae et intellectus, spiritus consilii et fortitudinis, spiritus scientiae et pletatis, spiritus [timoris] Domini (Isa. XI). Haec sunt VII mulieres quae unum virum apprehenderunt (Isa. IV), quia VII dona Spiritus sancti Christum corporaliter possederunt.

Hujus Spiritus dono coelestia scandent omnes qui timent Deum. Per ipsum namque timor tribuitur qui in duo dividitur, nam est timor servilis, est et filialis. Servus quippe timet dominum ne eum damnet; filius timet patrem ne eum exhaeredet; timet adultera maritum ne veniat; timet uxor casta ne [Col. 0960C] discedat. Cum Spiritus sanctus, qui est caritas, mentem possederit, servilem timorem foras emittet (I Joan. IV); timor autem Domini sanctus in saeculum saeculi permanet (Psal. XVIII). Jam enim gehennam ut servus peccati non timebit quia nullum peccatum committere quaerit. Deo autem ut filius per delectationem virtutum adhaerebit et ideo ejus haereditatem possidebit. Ab ipsius gratia obtineamus orando quatenus nos servi Dominum Deum nostrum timeamus a malo declinando ne nos per contemptum praeceptorum suorum aliquando poenis subdat, immo velut hostes sibi rebelles aeternis tormentis (fo 182, vo) puniat. Rogemus ut eum instar filiorum Israel vereamur ut Patrem bonum faciendo quatenus cohaeredes Filii sui simus facie Patris perfruendo, [Col. 0960D] Post timorem dat Spiritus sanctus pietatem, ut homo factori suo devote serviat, et proximo quae praevalet bona impendat [(154) 1Kb] . Deinde scientiam inspirat ut quid homo facere debeat vel devitare debeat sciat. Post hanc fortitudo ab ipso donatur ut homo nec asperis nec blandis ad vicia flectatur. Deinde consilium rationi subministrat ut utile eligat, nocuum respuat. Post hoc intellectum praestat ut anima per visibilia sempiterna intelligat. Deinde sapientiam inspirat ut rationalis creatura mirabilem creaturam despiciat, creatorem suum, qui est immutabile bonum, diligat, solum fontem sapientiae [Col. 0961A] Christum in Spiritu sancto sapiat. Qui per septiformem Spiritum in his virtutibus florebunt, per ipsum VII munera in corpore, VII dona in anima obtinebunt quando in terra sua duplicia possidebunt, cum in corpore sicut sol fulgebunt (Matth. XIII) et in anima aequales angelis erunt (Luc. XX). Ab ipso namque cujus pulchritudinem sol et luna mirantur septies prae sole clarius in corpore illustrantur. Christus quippe per Spiritum sanctum reformabit corpus humilitatis nostrae configuratum corpori claritatis suae (Philipp. III); et cum sit corpus spirituale ille cujus velociter sermo currit (Psal. XIV), tanta illud vestiet velocitate ut quam cito nunc visus coelum vel cogitatus orbis extremum adtingit sua agilitate, tunc [f. tam] concite tunc [Col. 0961B] illud [f. illuc] feratur corporis mobilitate. Ab ipso etiam qui est omnium fortitudo tanta roborabitur fortitudine, ut moles montium facile possit pede subvertere. Ab ipso quoque qui fuit inter mortuos liber (Psal. LXXXVII), tanta inerit eis gratia libertatis, ut omnis solida creatura sit eis penetrabilis. In cujus visione angeli magna dulcedine redundant, omnes sancti maximis deliciis exuberant. Ab ipso omni affluentia voluptatis perfruuntur dum in gaudio Domini sui super omnia bona sua constituuntur (Matth. XXIV); ubi Regem gloriae sicuti est cernent in suo decore in quem desiderant prospicere (I Petr. I); ubi omnium angelorum et sanctorum gloriam vident et sua membra cuncta perlucida intus et extra inspiciunt; ubi jugiter audiunt resonare organa [Col. 0961C] sanctorum et concentus angelorum; ubi cynamomi et (fo 184) balsami odore suavissimo recreabuntur (Eccli. XXIV), et in aspectu Dei exultantes epulentur et in laeticia delectentur (Psal. LXVII), atque ab ubertate domus Dei inebriabuntur et torrente voluptatis ejus potabuntur (Psal. XXXV). Ab ipso qui est salus omnium tanta sanitate solidantur, ut sicut nunc radius solis nullam sectionem, ita ipsi tunc nullam corporis passionem patiantur. Ab illo qui est vita aeterna sic longaevitate confirmantur quod nunquam in aeternum morte solventur.

Haec VII dona habebunt in corpore per VII sancti Spiritus dona. Totidem in anima habebunt ubi de bonis Domini perhenniter gaudebunt; nam ipse [Col. 0961D] fons sapientiae tantum eis influit quod eis noticiam omnium rerum tribuit. Ineffabili amicitia copulantur quia a Deo ut filii, ab angelis ut fratres amantur. Incomparabilis concordia eorum conglutinat, quia nec Deus nec aliquis sanctorum ab ipsorum voluntate discrepat. Inaestimabili potestate sublimantur, quia novo coelo et novae terrae principantur. Inenarrabili honore exaltantur, quia ab ipso Deo et ab universis angelis venerantur. Summa securitate pollent, quia nemo haec ab eis umquam tollet. Plenum gaudium in his [sine] fine habebunt; omnes amicos suos quos diligunt hisdem bonis frui perpetuo gaudebunt. Haec sunt dona quae Christus in altum ascendens hominibus dedit, quos a diabolo captos de morte captivos duxit astrigerisque sedibus [Col. 0962A] victor gloriosus invexit. In terra quoque positis dona contulit dum per karismata sancti Spiritus eos signis et novis linguis coruscare tribuit. Porro qui VII donis Spiritus sancti vacui inveniuntur, quod [quot] isti bonis perfruuntur, tot illi poenis cruciabuntur.

Haec sunt olim in lege praefigurata, haec per prophetas praenunciata. De legali quippe candelabro VII lucernae procedunt (Exod. XXV), quia de Christo VII dona Spiritus sancti procedunt Ecclesiae. Heae sunt VII columnae quibus domus sapientiae fulcitur (Prov. IX), quia donis VII Spiritus sancti Ecclesia, quae est domus, insignitur. Hii sunt VII oculi quos propheta in uno lapide vidit (Zach. IV), quia videlicet petra Christus VII dona Spiritus sancti ad illuminationem [Col. 0962B] animarum fidelibus dedit. Haec sunt VII cornua Agni propter nos occisi quibus credentes proterunt VII capita draconis rufi (Apoc. V, VI).

Unde et isdem Spiritus sanctus super Dominum baptizatum in columnae specie descendisse (fo 184, vo) praedicatur (Matth. III), propter VII naturas quae in columba esse memorantur.


De VII naturis columbae.

Columba in petra nidificat, quia Spiritus sanctus in Christo corporaliter habitat. Alienos pullos nutrit dum errantes a regno Dei alienos per poenitentiam reducit. Pura grana eligit, quia bonos de malis ut grana de paleis secernit. Felle caret, quia malicia eos evacuat quos possidet. Non ledit rostro, quia [Col. 0962C] Spiritu sancto repletur. Non insidiatur proximo, juxta fluenta habitat, quia Spiritus sanctus in sapientibus mansitat. Gregatim volat, quia congregatis in nomine Domini Spiritus sanctus sua munera donat. Unde propheta: Ecce, inquit, quam bonum et quam jocundum habitare fratres in unum. Sicut unguentum in capite quod descendit in barbam barbam Aaron, quod descendit in oram vestimenti ejus, sicut ros Hermon qui descendit in montem Syon (Psal. CXXXII). Fratres in unum unanimes cum jocunditate habitabant quando multitudo credentium cor unum et animam unam habebant. Ideo unguentum de capite in barbam Aaron descendit, quia de capite omnium Deo Spiritus sanctus, qui est spiritualis [Col. 0962D] unctio, in apostolos venit. Per Aaron, quod mons fortitudinis dicitur, Christus intelligitur, per quem fideles contra vicia fortes existunt atque in altum de virtute in virtutem ibunt. Hujus barba apostoli erant, dum ei qui est os Patris quasi barba ori adhaeserant. De barba unguentum in vestimentum fluxit, dum Spiritus sanctus per impositionem manuum apostolorum se credentibus infudit. Ros de Hermon, quod anathema sonat, in montem Syon, quod specula dicitur, descendit, dum superna gratia de Synagoga in Ecclesiam venit. Mons Hermon juxta Jordanem est situs, ubi Dominus est baptizatus. Ros ergo Hermon est Spiritus sanctus, qui super Dominum in baptismo ad istum montem venit; qui hodie in montem Syon, in quo sita est Hierusalem, super [Col. 0963A] credentes descendit. Qualiter autem hoc contigerit Scriptura nobis hodie retulit:

Dum L dies a resurrectione Domini transissent, et discipuli, ut ipse ascendens praeceperat, in Hierusalem pariter resedissent, subito ingens sonus tamquam vehementis venti advenit qui totam domum ubi erant sedentes replevit, atque igneae linguae illis apparuerunt quibus incensi omnium gentium linguis magnalia Dei loqui coeperunt. (fo 186) Propter instantem festivitatem Judaei ex omni natione totius orbis in Hierusalem confluxerant, quia Pentecosten singulis annis ob acceptam illo tempore legem celebrabant; qui hoc audito simul convenerant et singuli linguam in qua nati sunt de ore eorum stupefacti audiebant. Quos Petrus allocutus dixit haec [Col. 0963B] [per] prophetas praedicta, per Jesum vero ab eis crucifixum completa. Qui poenitentia ducti ad tria milia hominum baptizati sunt et ipsi Spiritu sancto sicut alii repleti sunt (Act. II). Alia die dum Petrus et Johannes claudum per Spiritum sanctum sanassent (Act. III), quinque milia baptizati sunt (Act. IV), qui omnes Spiritu sancto ditati sunt, et sanguinem Christi, quem prius furibundi fuderant, postmodum tremebundi biberunt, ac perplures sanguinem suum pro ipso effuderunt. Apostoli autem accepto Spiritu sancto XII diebus in Hierusalem, eodem praecipiente, commanebant; quae in mundo docturi erant insimul conferebant; in circuitu Judaeos ac gentiles docebant; signis ac prodigiis ad fidem plurimos convertebant. Qui omnes per impositionem manuum [Col. 0963C] apostolorum Spiritum sanctum accipiebant et virtutes Dei novis linguis edebant. Apostoli namque per Spiritum sanctum caecis lumen refundebant, surdis aures recludebant, mutis linguam solvebant, claudos gressu erigebant, leprosos mundabant, daemonia ab obsessis effugabant, mortuos resuscitabant; insuper per baculos vel vestimenta, quidam illorum etiam per umbram suam, debiles sanitate restaurabant.

Post haec XII per totum mundiffusi [mundum diffusi], septeno munere Spiritus sancti perfusi, per septenarium numerum duodeni officium suum peregerunt dum quatuor partes mundi ad fidem sanctae Trinitatis perduxerunt; ter enim et quatuor, quod VII sunt, XII fiunt. Qui boni piscatores sagena fidei pisces olim ad vitam praedestinatos signis et miraculis [Col. 0963D] de salo hujus saeculi ad litus vitae pertraxerunt, et Christi exemplo animas suas pro ovibus sibi commissis praevii duces posuerunt.

Postquam Deus in principio omnia VI diebus creavit, septimum sanctificavit, quia in ipso requiescens ab opere cessavit (Gen. I, II): Sic qui in VI aetatibus mundi in donis Spiritus sancti operari student, in septima per ipsum ab omni labore requiescent. Sic nos quoque VI diebus in ebdomada laboramus, in septima vacamus (fo 186, vo) quia per septiformem Spiritum nunc bonis operibus insistimus, in futuro ab omni opere feliciter requiescimus, ubi per ipsum vacabimus et Deum sicuti est videbimus (I Joan. III).

[Col. 0964A] In diluvio columba ramum olivae reportans inclusis pacem nunciavit (Gen. VIII), quia Spiritus sanctus per charismatis unctionem animabus carne inclusis pacem amissam redonavit. Hic etiam digitus dexterae Dei appellatur, quia sicuti manus per digittos operatur. Unde magi qui Moysi resistere non potuerunt, digitum Dei hoc esse dixerunt (Exod. VIII), quia evidenter signa per Spiritum sanctum fieri conspexerunt. Per hunc digitum est lex in duabus tabulis descripta (Exod. XXXI), quia per Spiritum sanctum in duobus praeceptis caritas est disposita. In hoc digito ejicit Dominus daemonia, quia opera Filii et Spiritus sancti sunt inseperabilia. Olim genus humanum habebat tantum unius linguae usum, sed LXX et duo gygantes turrim contra Deum construebant; [Col. 0964B] inde offensus linguas eorum confundebat, ita quod nullus alterius linguam intelligebat (Gen. XI), sicque per orbem disperserat quos omnes hodie Spiritus sanctus in unitatem fidei per genera linguarum congregaverat. Hebraeus quoque populus de Aegyptiaca servitute in paschali nocte per paschalem agnum liberatus ac per mare Rubrum translatus, ad montem Synai quinquagesima die pervenit, quem fumus et ignis replevit, atque de medio ignis Dominus ei legem timoris in tabulis scriptam dedit: sic Christianus populus, de diabolica oppressione in paschali nocte et per paschalem agnum Christum ereptus, per baptismum quasi per mare Rubrum transvectus, quinquagesimo die, scilicet hodie, igne legem amoris accepit, quam eum in corde Dominus [Col. 0964C] scribere praecepit, ut videlicet post facerent sponte Dei amore quod prius fecerant coacti timore. In lege etiam erat praeceptum ut quinquagesimus annus jubileus, id est annus remissionis, vocaretur, totusque ab opere servili feriaretur, atque amissa haereditas propriis haeredibus redderetur (Levit. XXV). Per hoc Spiritus sanctus istud tempus praefigurari voluit, in quo populum suum ab opere servili, id est a peccato, vacare docuit, eique amissam haereditatem paradysi restituit. Spiritus sanctus his datus memoratur, dum semel in terra, semel de coelo datur. In terra datur Spiritus ut diligatur proximus; de coelo datur Spiritus ut diligatur Deus. Qui enim Deum diligit, sermonem ejus servabit (Joan. XIV). Hunc [Col. 0964D] Deus Pater diligit (fo 188) et Trinitas ad eum veniet et mansionem apud eum faciet (ibid.). Ideo, karissimi, diligamus Deum mandata ejus servando, ut ipse diligat nos mansionem sibi in nobis praeparando. De hospicio cordis nostri stercus peccatorum poenitentia et confessione extergamus, lacrimis sordes diluamus, floribus bonorum operum ornare studeamus, ut Spiritus sanctus dignetur adventare et dignum habitaculum sibi praeparare. Hic etiam super Dominum in columbae specie descendit (Matth. III), quia eum inmunem a peccatis ostendit. Super discipulos autem in igne venit (Act. II) quia peccata in eis consumens cyrographum peccati delevit. Unde et ignis filios Israel praecessit et eis iter ad patriam suggessit, quia ignis Spiritus sancti eos praecedit et iter [Col. 0965A] per Scripturas ad patriam paradysi ostendit. Ideo nunc baptisma agitur quia per Spiritum sanctum originale crimen remittitur. Ideo etiam his diebus jejunia celebramus, quia per Spiritum sanctum veniam accipere speramus. Qui Spiritum sanctum blasphemaverit, non remittetur ei neque in hoc saeculo neque in futuro (Luc. XII). Per Spiritum sanctum datur remissio peccatorum. Qui de venia desperat, hic Spiritum sanctum blasphemat atque irremissibile peccatum perpetrat.

Quemadmodum, karissimi, est nativitas Domini celebris, sic etiam festivitas ista omnibus fidelibus est solemnis, quia sicut in illa Deus in carne adveniens homines visitavit, sic in ista Deus in igne adveniens a peccatis homines purgans multa karismata [Col. 0965B] ei (sic) donavit. Hae festivitates et angelis et hominibus sunt venerabiles quae ipsi Deo nostro sunt celebres. Denique in nativitate Domini Dominus majestatis de solio gloriae suae surrexit, arma bellica induit, pro nobis pugnaturus in exilium subiit. Parasceve autem dies belli atque victoriae extitit, cum Dominus fortis et potens in praelio principem mundi diabolum [Col. 0966A] cum suis satellitibus devicit victoriamque potenter obtinuit. Dies vero Dominicae resurrectionis est dies qua peracto bello regnum tyranni vastavit, captivitatem ab eo captam ad se congregavit. Dies autem ascensionis est haec in qua cum nobili pompa Dominus virtutum regressus triumphavit, atque cum angelicis melis susceptus, carnem nostram super aethera exaltavit. Hodierna vero dies est qua militibus spolia distribuit dum fidelibus varia dona Spiritus sancti contulit. Adhuc (fo 188, vo) restat una dies qua sponsam suam de hac Babylonia est educturus, quando in ultima die Ecclesiam in coelesti Hierusalem est collocaturus. Nempe de his diebus praecinuit totum psalterium Spiritus sanctus. Insuper lex et prophetae omnes persultaverunt haec consona [Col. 0966B] voce. Igitur, karissimi, conspectui ejus in justicia nunc appareamus, ut cum apparuerit gloria ejus, in nuptiis ejus saciari valeamus, ad videndum in bonitate electorum suorum, ad laetandum in laeticia gentis suae in plenitudine omnium bonorum (Psal. CV). Quae oculus non vidit (I Cor. II).



DE SANCTO JOHANNE BAPTISTA.
[Col. 0965]

[Col. 0965B] Justus ut palma florebit et sicut cedrus Libani multiplicabitur (Psal. XCI). Palma inferius coangustatur, superius dilatatur: ita, karissimi, sanctus Johannes Baptista, cujus hodie votiva recolimus festa, quia in terris voluit egestate coangustari, in [Col. 0965C] coelis voluit [meruit?] super omnia bona Domini exaltari. Et quia in virtutibus pulchre floruit, ideo palmam victoriae a viciis gloriose obtinuit. Hic etiam ut cedrus multiplicatur, quia in meritis prae omnibus sanctis condensatur. Cedrus namque imputribilis naturae esse fertur, ac vermes fugare perhibetur; quia sancti Johannis vita non potuit consumi putredine peccatorum, et ipse sancta praedicatione fugavit vermes viciorum. Hic erat sagitta electa quam Dominus abscondit in sua pharetra. Sagittas mittentes solent aliquam prae aliis reservare per quam possint oportuno tempore certum ictum dare; sic Deus sanctum Johannem in pharetra sui secreti consilii abscondens reservavit, et eum oportuno tempore extrahens in Judaeam sagitavit dum sibi viam ad homines [Col. 0965D] veniendi praeparare mandavit. Ipse enim primus homines ad poenitentiam informavit, ipse primus regnum coelorum in mundo praedicavit. Ideo Ecclesia nullius sancti natalem diem celebrat praeter diem Domini et sanctae Mariae et sancti Johannis Baptistae. Johannes quippe quasi Lucifer oritur ex quo vicinitas solis noscitur. Maria vero nascens quasi aurora surrexit de qua Sol aeternus processit. Dum autem Christus nascens hominibus illuxit, tunc splendor Patris mundo infulsit, qui nos de tenebris mortis ad lucem vitae reduxit Et quia haec gratia per has tres personas nobis est collata, ideo et illarum solummodo natalicia devote recolit Ecclesia. Denique quanta veneratione sanctus Johannes sit [Col. 0966B] dignus declarat (fo 190) nobis in Evangelio Dominus: Inter natos, inquit, mulierum non surrexit major Johanne Baptista (Luc. VII). Omnibus sanctis major affirmatur, solis angelis aequiparatur, unde et angelus non immerito appellatur. Ab eodem etiam angelo [Col. 0966C] nasciturus annunciatur, nomen et vitae meritum praenotatur a quo et Christus nasciturus praenunciatur, et nomen ejus Jesus et regni dignitas praenarratur. Unde sicut Hebraei Deo decem nomina imponunt, sic Christiani huic indunt X vocabula. Hoc olim prophetia praesignavit dum eum unus propheta vocem altam angelum nunciavit.

Vos quippe Verbi Dei fuit, dum ante incarnatum Verbum in deserto mundi sonuit.

Praeco judicis extitit, dum homines in adventum ejus bonis moribus praeparare se admonuit.

Baptista Salvatoris claruit, quia qui omnia sanctificat, hunc Jordanicis undis tingere meruit.

Praecursor Redemptoris erat dum eum in mundum nascendo et ad infernum patiendo praecurrebat.

[Col. 0966D] Plus quam propheta fuit, quia quem alii prophetae futurum praedicando, hunc iste praesentem digito demonstrando asseruit.

Angelus etiam appellatur, quia per eum primo angelorum societas praedicatur.

Lucerna lucens et ardens erat, quia splendorem aeterni luminis praecedebat.

Amicus Sponsi vocatur, quia a Christo Sponso Ecclesiae ad coelestes nuptias invitatur.

Paranymphus etiam extitit, dum sponsam gemmis virtutum perornari docuit.

Helyas quoque in spiritu et virtute erat, quia sicut Helyas secundum Domini adventum praeveniet, [Col. 0967A] ita Johannes praevenit primum. Unde etiam dicitur viam Domino praeparasse, quia constat eum iter Domino ad cor hominum per humilitatis studia praedicasse. Qualiter hic missus sit in mundum refert Evangelium. Zacharias pontifex nobilem uxorem accepit cum qua usque ad senilem aetatem absque liberis deguit. Sacerdotes autem per vices suas in templo serviebant et tempore quidem vicis suae juxta templum commanebant; peracto autem officio domum suam repetebant; et alii quidem sacerdotes cottidie in templo serviebant, solus autem pontifex in anno holocaustum in sanctuario immolabat. Dum igitur Zacharias inter Sancta sanctorum populo Dei hostiam inmolaret, eo quod Herodes eum iniqua dominatione vexaret, angelus Domini a dextris altaris [Col. 0967B] astitit et pavor in Zachariam irruit. Quem (fo 190, vo) angelus ne timeret admonuit, preces suas esse exauditas innotuit, filium quoque ei praedixit nasciturum magnumque gaudium multis in ejus nativitate futurum et hunc in ventre matris sancto Spiritu implendum esse, nomenque ei Johannes esse imponendum, isque quod magnus coram Domino esset futurus, et eum in spiritu et virtute Heliae praecessurus, quodque sanctam vitam duceret et multos ad Dominum converteret. Quo se dubitante ac se cum uxore sua consenuisse causante, angelus ei silentium indixit, donec omnia complerentur quae ei praedixit. Egressus vero de sanctuario, consummato sacrificio, cum populo responsum non dedisset, sciebant quod visionem vidisset.

[Col. 0967C] Elisabeth itaque se concepisse sentiens, erubuit et quinque mensibus se abscondit. Sexto autem mense idem angelus Regem omnium nasciturum Mariae annunciavit, quae mox ad Elisabeth properans eam salutavit; sed infans in utero ejus ad vocem Dei Genitricis exultavit, moxque Elisabeth Spiritu sancto repleta omnia quae Mariae essent praedicta dixit esse implenda. Posquam vero peperit puerum, toti parentelae exortum est magnum tripudium. Octavo autem die convenerunt parentes infantem circumcidere, et visum est eis nomen patris Zacharias ei imponere; sed mater obstitit, ejus nomen Johannes fore retulit. Quibus affirmantibus neminem in ejus cognatione vocitari hoc nomine, a patre [Col. 0967D] sciscitantur quod nomen filio imponatur. At ille accepta tabula nomen scripsit, quod Johannes esset praedixit. Hoc nomen mox ut litteris promitur, vinculum linguae ejus solvitur, omnisque turba admiratione et stupore adtollitur. Zacharias vero Spiritu sancto repletus, prophetavit quia Deus populum suum visitavit et plebem suam redimere curavit justumque esse ut huic omnibus diebus in justicia et sanctitate serviamus (Luc. I). Dilectissimi, infirmi visitantur, captivi redimuntur. Illos qui in hoc mundo in peccatis infirmi erant, Christus visitavit nascendo, eos vero qu in exilio inferni erant captivi, redemit moriendo. Johannes itaque adhuc tenellus parentes deseruit, in deserto homines fugiens delituit, aspersa [aspera] veste de pilis camelorum contexta [Col. 0968A] utebatur, tenui victu vescebatur. Quem populus Spiritu sancto plenum cognoscens, undique ad eum confluxit; quibus poenitentiam pro peccatis indixit, (fo 192) eos in Jordane baptizans intinxit. Omnibus autem cogitantibus eum esse Christum, se esse negavit, atque ad corrigiam calciamenti ejus solvendi [solvendum] se indignum judicavit. Cum autem Christum ad se venire conspiceret ut baptisma ab eo susciperet, Agnum Dei esse clamavit, peccata mundi hunc tollere cunctis indicavit, atque sanctificatorem omnium, ablatorem criminum, undis mergere et Spiritum sanctum super eum descendere meruit cernere. Itaque omni tempore caelibem vitam atque heremiticam duxit, multos errantes ad viam veritatis perduxit, Christo in omnibus testimonium [Col. 0968B] perhibuit, atque pro veritate patienter percussori cervicem praebuit. Hic de se ipso dixit: Me oportet minui (Joan. III); de Christo autem: Illum oportet crescere (ibid.). Johannis namque fama coepit minui in populo qua Christus putabatur; Christi autem coepit crescere qui Christus sentiebatur. Johannes quoque capite est minutus; Christus autem crevit in cruce elevatus. Horum praeconia praesignant etiam tempora. Dum enim Johannes nascitur incipiunt dies breviari; cum Christus nascitur incipiunt prolongari. A diebus autem Johannis Baptistae usque nunc regnum coelorum vim patitur et violenti illud diripiunt (Matth. XI), quia publicani et peccatores, qui per Johannis praedicationem poenitentiam egerunt, regnum coelorum quasi violenter sibi indebitum [Col. 0968C] intraverunt; et adhuc criminosi poenitentiam agunt quasi per vim regnum coelorum rapiunt. Unde et Johannes Dei gratia interpretatur, quia regnum coelorum hominibus dari primum per hunc praedicatur. Ecclesia dividitur in tres ordines, in conjugatos, in continentes, in virgines. Hii pro meritis diversas mansiones haereditabunt dum conjugati tricesimum, continentes sexagesimum, virgines centesimum fructum reportabunt.

Tres autem perfectiones sunt in quibus inventi judices cum Domino erunt, scilicet virginitas, saeculi contemptus, martyrium, quae non sunt praeceptum sed divinum consilium. His quia sanctus Johannes insignitur, ideo tribus coronis a Deo redimitur: [Col. 0968D] pro virginitate, serto, liliis ac rosis aeternum odorem spirantibus decoratur, quia hic sicut lilium germinans castitate ornabatur. Pro mundi contemptu purpureo dyademate coronatur, quia virtutibus vernans mundo et viciis moriebatur. Pro martyrio corona auro gemmisque radiante laureatur, quia Regem gloriae sequens regis (fo 192 vo) incesti gratiam aspernabatur. Hodie sanctus Johannes evangelista de carcere hujus mundi migravit, ac coeleste palatium, laetantibus choris sanctorum, gratulabundus intravit. Hoc quia propter ingens officium non potuit hodie celebrari, statuit Ecclesia in ebdomada Natalis Domini sollemniter feriari. Igitur, dilectissimi, hos aequivocos summos Dei amicos inter summos angelorum rutilos devotis hodie [Col. 0969A] laudibus orantes ad thronum gloriae mittamus ut misericordiam consequamur et gratiam in auxilio oportuno inveniamus (Hebr. IV), ut gaudia aeterna, quae nobis ob facinora nostra denegantur propter intercessiones et merita illorum tribuantur, [Col. 0970A] in quibus Deus omnes voluntates suas mirificavit (Psal. XV) et eos nunc in regno gloriae Filii sui ineffabiliter glorificavit. Ubi oculus et auris (I Cor. II) et caetera.



DE SS. PETRO ET PAULO.
[Col. 0969]

[Col. 0969A] Ascendes, Domine, super equos tuos et quadrigae tuae salvatio (Habac. III). Summus opifex Deus, karissimi, praeclarum palatium sibi in coelis construxit, sed unus paries collapsus corruit dum primus angelus cum multitudine sibi consentientium cecidit. Unde Filius Dei super equos suos ascendit; [Col. 0969B] per totum mundum circuiens, ad restaurandum parietem vivos lapides collegit multosque preciosos quadrigis suis imponens onustus ad Patrem regreditur; paries celeriter erigitur, aedificium Dei egregie perficitur. Quadrigae Dei Evangelia fuerunt quae omnibus credentibus salvatio extiterunt. Equi vero Dei apostoli erant qui has quadrigas per IIIIor partes mundi trahebant. In his quadrigis Christus vectus circumportatur dum per apostolos per circulum orbis praedicatur. His equis ascensis milites veri David, scilicet martyres Christi, contra persecutores certamen inierunt et praelia Dei Israel cum laetitia pugnaverunt. Hujus exercitus summi duces extiterunt Petrus et Paulus, quorum hodie solemnia [Col. 0969C] devoti celebramus, quia hodie peracto bello victoriosissime triumpharunt ac coelestis curiae aulam summi senatores apostolorum principes laureati intrarunt. Hii in carne positi lumina mundi signis et scriptis fulserunt, quandoque cum Christo judices ut sol fulgebunt. His duabus firmis columnis tota Ecclesiae machina sustentatur, et horum factis et dictis velut preciosis gemmis splendide illustratur. Ex quibus unum Dominus pisces (fo 194) insequentem de navi vocavit, claves regni coelorum ei donavit, principem Ecclesiae exaltavit. Alterum homines persequentem de coelo elegit, claves scientiae ei dedit, praeceptorem gentibus eum praefecit. Haec est mutatio dexterae Excelsi, quia de piscatore principem, de persecutore constituit doctorem mundi. [Col. 0969D] Igitur Paulus aperit sua clave credentibus januas Scripturae; Petrus aperit sua clave in bono perseverantibus portas vitae mansurae. Paulus dulci doctrina ad poenitentiam dura corda mollit; Petrus data potestate flentes a reatu absolvit. Paulus impellit homines ad gaudia instanter monendo; Petrus trahit eos ostia vitae clementer aperiendo.

Petrus frater Andreae, a Bethsaida oriundus, a parentibus Symon dictus, in Galilaeam piscator fuit; sed a piscatione a Domino vocatus navim cum rete reliquit, auctori vitae cum fratre adhaesit. Unde et Dominus rete fidei contexuit eosque piscatores hominum instituit, quia per eos multos de gurgite hujus saeculi ad litus aeternae quietis extrahere voluit. Hic Domino prae omnibus apostolis familiarius adhaerebat, [Col. 0970A] prae omnibus cum ferventius diligebat, Domino interroganti prae omnibus respondebat. Denique, cum Dominus ad Caesaream venisset, et a discipulis quod populus de eo sentiret inquisisset, illique responderent quod quidam cum Helyam, quidam Johannem Baptistam, alii Hieremiam, alii alium [Col. 0970B] prophetam esse dicerent, et ipse quidnam ipsi sentirent de eo inquireret, Petrus respondit prae omnibus: Quia tu es Christus Filius Dei vivi (Matth. XVI); et Dominus fidem ejus beatificavit, quam non, inquit, carnalis progenies sed Pater meus tibi revelavit. Et ideo nomen tuum Petrus mutabo, super petram fidei tuae quoque Ecclesiam meam fundabo, adversus quam infernales portae non praevalebunt, nec flumina persecutionum eam subvertere poterunt, teque facio vitae ostiarium, dans tibi claves regni coelorum, sitque tibi potestas collata ut quae in terris a te fuerint ligata, in coelis etiam permaneant nexibus implicata, et quae a te super terram fuerint resoluta, in coelis etiam sint a vinculis tuta (ibid.). O quam beatus homo cui talis potestas datur a Deo! [Col. 0970C] Sed nimirum, cum esset Ecclesiae pastor praeferendus, ut sciret fratribus compati, erat temptationibus erudiendus. Unde, cum quodam tempore Dominus ad adorandum in montem solus (fo 194 vo) ascendit, discipulos mare navigio transire praecepit: mare autem Rectorem suum abesse sentiens, naviculam furibundis procellis quatiebat, pavor nautas occupat, quia eis naufragium jam imminebat, et ecce Dominus super mare ambulans veniebat. Illis fantasma esse arbitrantibus et prae timore vociferantibus, blande eos consolatur, ut fiduciam habeant adhortatur, se esse protestatur; et Petrus: Si tu, inquit, es, Domine, jube me ad te venire (Matth. XIV). Quem cum juberet venire, egressus de navi coepit [Col. 0970D] super tumentes fluctus quasi super solidum ire. Tempestate autem ingravescente perterritus contremiscit, et mox unda sub plantis se calcantis dehiscit. Quem cum absorbere minatur, auxilium Domini cum clamore imprecatur; sed et protinus illius dextera comprehensus de periculo sustentatur; cum Domino ad navim super fluctus ambulat statimque mare Dominum suum adesse sentiens, furentes procellas mitigat. O qualis fides in ejus pectore ferbuit, qui se perturbatis fluctibus committere non pertimuit! Illa etiam nocte qua se Christus pro salute mundi hostiam Deo Patri obtulit, a discipulis se derelinquendum retulit; sed Petrus et in carcerem et in mortem se cum eo iturum asseruit. Dominus autem se tercio ante galli cantum ab eo abnegandum [Col. 0971A] affirmavit, quod ita eventus probavit; nam, cum Dominus a Judaeis tentus male tractaretur, et sicut ovis ad occisionem duceretur, inquisitus Petrus utrum ad ejus discipulatum pertineat, cum juramento abnegat atque procaci voce se eum nosse minime congeminat. Gallo vero canente, Dominus se negantem conspexit, et Petrus egressus amaris fletibus commissum puniens, se respicientem ad misericordiam flexit. Idcirco, karissimi, divina pietas permisit principem Ecclesiae tam inmane facinus committere, ut in suo casu disceret qualiter infirmis proximis condolere ac compati deberet. Ideo et hodie Dominus gravem patitur electorum ruinam ut nostra fragilitas per eos se erigat ad clementiam divinam, quatinus, [Col. 0971B] cum eos de gravi lapsu per poenitentiam et satisfactionem conspexerimus resurgere, ac sanctae conversationis studium ardenter arripere, nos quoque patientiam et divicias misericordiae Dei intuentes, in vasa misericordiae conemur de profundo iniquitatum emergere. Petro itaque in fletibus permanente (fo 196), ac se aliis discipulis conjungere non praesumente, Dominus resurgens ei apparuit, consolationem et veniam ei tribuit. Alia vice Petro cum aliis piscante Dominus apparuit, cum eis convivium iniit, Petrum tercio interrogat utrum se prae aliis diligat. Qui tercio sui cordis amorem fatetur et terna negatio deletur, Dominusque ei tercio oves suas pascendas commisit pro quibus ipse bonus pastor animam suam posuit. Deinde ei praenunciat [Col. 0971C] quod et ipse ad honorem Dei pro eisdem ovibus animam in cruce ponat. Postquam Dominus ad paternam sedem rediit, Petrus numerum apostolicum per Mathyam supplevit, quem Judae suspendium imminuit. Paraclyto autem Spiritu sancto adveniente, et eos sua consolatione replente, Petrus publice populo Christum annunciat; et quem prius ad vocem ancillae timidae abnegat, hunc nunc coram metuenda potestate sacerdotum constanter praedicat. Quadam die cum Johanne ad templum ascenderat, et ecce quidam claudus ab eo postulat ut elemosinam accipiat; cui Petrus dixit se aurum et argentum non habere, habita autem libenti animo praebere, praecipiens ut in nomine Jesu Christi surgeret et sanus abiret. Qui ilico sanus efficitur, templum [Col. 0971D] Domini laudans ingreditur, multusque populus ad Deum convertitur. Petrus ducitur in concilium malignantium, volant undique verba comminantium, sed Petrus ydiota magistros plebis Scripturis superat per Spiritus sancti effusionem, per signorum perpetrationem Jesum ab eis crucifixum Deum esse probat. Deinde eo cum coapostolis in templo praedicante, a magistratibus comprehenditur, carceri cum omnibus recluditur, custodia militum apponitur. In nocte autem angelus Domini januas carceris reserat, apostolos educens, verba vitae populo nunciare imperat. In crastino sacerdotes in concilium conveniunt, ad educendos apostolos ad carcerem mittunt. Qui reversi referunt se [Col. 0972A] carcerem cum omni diligentia clausum reperisse, aperto autem neminem intus invenisse. Dum inde stupefacti ad invicem conferrent, narratur eis a quodam quod in templo populum docerent. Qui adducti flagellis caeduntur, sed a concilio gaudentes revertuntur, quoniam pro nomine Jesu adversa paciuntur. Deinde Petrus VII diacones ordinat, ex quibus Stephanus signis et prodigiis praecipue coruscat (fo 196 vo) sed perfida plebs Judaeorum eum lapidibus obruere festinat. Philippus autem, socius suus, Samariam descendit, multitudinem populi signis, praedicationibus ad fidem convertit.

Eo tempore erat ibi Symon Magus qui diu populum magicis artibus dementaverat; hic a Philippo baptizatus ficto corde fidelium se turbae associaverat. [Col. 0972B] Apostoli ergo Petrum cum Johanne ad confirmandos baptizatos miserunt, qui ab eis confirmat mox accepto Spiritu sancto, omnibus linguis loqui coeperunt. Quod, postquam Symon Magus vidit, copiosam peccuniam Petro obtulit ut sibi haec potestas daretur cui manus imponeret ut variis linguis loqueretur. Quem Petrus cum omnibus sequacibus suis tali perculit maledictione: pecunia, inquit, te cum sit in perdicione (Act. VIII). Ab illa die coepit Symon Magus Ecclesiam perturbare, se Christum, Petrum vero seductorem affirmare. Interea, cum multitudo credentium communiter viveret, et quidam de precio, vendito agro, surriperet, dum eum Petrus increpavit, cum uxore sua statim expiravit. O quam metuendus magister Ecclesiae erat, cui Spiritus [Col. 0972C] sanctus tam praesens ad ulciscendum aderat! In hoc tanta Spiritus sancti affluentia redundaverat, quod infirmi in plateis positi de umbra ejus sani fiebant. Quadam die Petro in templo praedicante, et pontifice cum Phariseis doctrinam ejus improbante, Petrus praedixit eis templi exterminium, quod postea contigit ab exercitu gentilium. Quaedam mulier Thabita nomine quae multas elemosinas egenis impendebat: quam mortuam cuncti flebant pro [leg. post, ut infra] Petro mittentes, vestes a Thabita factas viduae ostendebant, quam ipse protinus flentibus vivam restituebat.

Eo tempore erat quidam centurio in Caesarea, nomine Cornelius, in elemosinis et orationibus assiduus, cui angelus Domini manifeste apparuit ut in [Col. 0972D] Iopen post Petro mittat et ejus verbis obediat praecepit. Interim, dum Petrus in oratione prosternitur, extra se rapitur et vidit vas de coelo summitti quatuor funibus, quod plenum erat diversis reptilibus, voxque veniens desuper: Surge, inquit, Petre, macta et manduca (Act. X); cumque ille responderet se numquam inmundum manducasse, dixit vox cuncta a Deo creata munda esse. Hoc dum tercio cernitur, vas in coelum recipitur.

Vas summissum quatuor initiis (fo 198) est Ecclesia in coelum recepta IIIIor Evangeliis; in quo diversitas serpentium et reptilium est multitudo ydolis servientium vel peccatis; quos Petrus debet praedicando in peccatis occidere et er fidem ac bonam [Col. 0973A] operationem in Christi corpus, quod est Ecclesia, traicere.

Cornelius itaque ad Petrum misit; venienti ad se cum fratribus visum retulit. Quibus, dum Petrus Christum innotuit, Spiritus sanctus super audientes cecidit, et dum omnes linguis loquerentur, jussit Petrus ut in nomine Domini baptizarentur. Hic Cornelius postmodum praeficitur Caesariae episcopus, rexitque Ecclesiam ydonee doctrina et miraculis clarus.

Postea Petrus ab Herode comprehenditur, duabus catenis constringitur, carceri mancipatur, a XVI militibus custodiendus commendatur. In nocte vero quando eum in crastino Herodes erat populo ad illudendum producturus, erat Petrus dormiens [Col. 0973B] inter duos milites vinctus catenis duabus. Porro tota Ecclesia fundebat pro eo precum libamina; et ecce ipsa nocte angelus Domini cum magno lumine Petrum excitavit ut surgat, se sequatur imperavit. Confestim catenae sunt de manibus ejus absolutae, cumque egrediuntur ferreae portae ultro eis aperiuntur. Sic princeps Ecclesiae per angelum liberatur, gaudenti Ecclesiae redonatur. In crastino ab Herode ad carcerem mittitur, Petrus adduci praecipitur. Carcer clausus cum custodibus repperitur, apertus vero Petrus non invenitur. Omnibus inde stupentibus percussit Herodem angelus Dei et interiit scaturiens vermibus.

Petrus vero cum Symone Mago saepe conflixit, versucias ejus omni populo detexit: unde fallax et [Col. 0973C] subdolus ab Antiochia propulsatur; Petrus cum magno advocatus honore pontificali infula sublimatur. Qui bonus agricola vineam Domini infatigabiliter excoluit, palmites undique a Judaeis et gentibus collectos verae viti Christo inseruit, dictis et scriptis irrigavit, signis et miraculis fecundavit. Et quia eum Deus summam lucernam accendit, summo candelabro eum imponere decrevit ut omnibus in domo hujus mundi constitutis lucere possit. Itaque in circuitu verbum Dei disseminans Romam pervenit, ibique summi pontificatus regimen totius Ecclesiae a Christo sibi collatum percepit. Et sicut Orientem signis et doctrinis illuminavit, ita et Occidentem virtutibus et miraculis (fo 198 vo) illustravit. Perplures [Col. 0973D] etiam religiosae vitae personas episcopos ordinavit, per diversas provincias ad praedicationem destinavit; qui per eum signis et prodigiis fulserunt et multitudinem gentium ad fidem nominis Christi perduxerunt. Porro ipsemet tam excellens erat in miraculis, ut non solum per orationem vel corporis sui umbram sanitatem redderet languidis, verum etiam per baculum vitam restituerit mortuis. Denique Maternum ab eo missum, postea Treverensem episcopum, in itinere defunctum, XL diebus sepultum, misso baculo per Valerium et Eucharium a morte resuscitavit, qui postmodum XL annis vivens gentibus praedicavit ac gloriosus cum sociis suis in miraculis claruit. Vere Dominus implevit quod suis amicis promisit. Qui credit in me, inquit, opera quae ego facio [Col. 0974A] et ipse faciet et majora horum faciet (Joan. XIV). Dominus quippe quadriduanum mortuum ad vitam revocavit, ecce Petrus XL diebus tumulatum per baculum suum resuscitavit. Similiter Fronton ab eo missus Petragoricae Ecclesiae episcopus, socium suum Georgium presbyterum in itinere resuscitavit per beati Petri baculum.

Paulus autem a Tharso Ciliciae nobili genere ortus, a parentibus Saulus dictus, Hierosolimis a Gamiele (sic) legem instructus, persecutor Ecclesiae fuit; sed a Domino de coelo vocatus saeviciam deseruit, Domino fideliter servire studuit; nam ab eo in via prostratus et lumine privatus, sed post triduum baptizatus in corpore et in anima illuminatur. Continuo in synagogam Judaeorum intrat, Christum [Col. 0974B] publice fiducialiter praedicat. Qui volentes eum occidere, insidias tendunt. Pagani eum in Damasco custodiunt, sed fideles eum in nocte per murum in porta emittunt. Sicut praeliator fortis exivit in campum certaminis. Hierosolimam itaque venit, Barnabas eum ad apostolos adduxit, eisque retulit qualiter ei Dominus in via apparuerit, qualiter baptizatus sit, quam fiducialiter in synagoga egerit et quomodo vix manus eorum invaserit. Qui gaudio repleti Deo gratias retulerunt ac Petrus, Jacobus et Johannes, dexteras ei societatis apostolicae dederunt, atque eum cum Barnaba et aliis [ut] Christum gentibus praedicarent direxerunt. Qui pene universum mundum (fo 200) pervagans, et verbum Dei disseminans, Orientem et Occidentem quasi duobus funibus [Col. 0974C] complexum ad fidem pertraxit, copiosa Scripturae eloquentia instruxit. Inter caetera praeclara signa quae fecit, cuidam mago sibi resistenti lumen ademit, proconsulem Paulum convertit nomenque ejus perpetuo possedit. Mos enim antiquitus erat ut si praepotens persona ab alio superaretur, nomen victi victori imponeretur. Quadam nocte dum Paulus sermonem protrahit, quidam adolescens obdormiens de tercio coenaculo corruit. Qui mortuus levatur, sed protinus a Paulo resuscitatur, Christusque ab omnibus laudatur. Omnibus igitur ecclesiastice institutis, ad apostolos remeat, quanta Deus per eum in gentibus fecerit narrat. Qui praedestinatori Deo grates retulere, qui omnes homines vult [Col. 0974D] salvare et ad agnitionem veritatis venire. Paulus itaque, dum in templo orat, ad tercium coelum rapitur, in coelestem paradysum transfertur, Jesum Christum vidit, multa secreta conspexit quae homini loqui non licuit. Deinde spiritus fervore, praedicandi ardore in gentes regreditur, in singulis pene civitatibus virgis vel flagillis caeditur aut lapidibus discerptus semivivus eicitur; in multis locis catenis constringitur, carceribus saepius includitur. His et aliis pluribus adversis pro Christo perpessis, Hierosolimam revertitur, a paganis comprehenditur, a Judaeis rapitur, catenatus Romam mittitur, in navigatione navis a tempestate solvitur, Paulus fluctibus involvitur, tribus diebus ac noctibus in profundo pelagi latuit; deinde Christo levante emersus litus incolomis [Col. 0975A] tenuit. Et in hoc Petro in meritis aequalis extitit dum sub undis triduo naufragiis vivere valuit super quas Petrus pedibus ambulare potuit. Paulus itaque dum in insula sarmenta ad ignem collegit, vipera in manu ejus inhaesit, quam ille excutiens in ignem projecit. Porro habitatores loci illius haec videntes, pessimumque hunc dicentes qui, dum naufragium evaderet, ultio eum divina vivere non sineret, cum inde non moreretur, Deum esse dixerunt atque per ejus praedicationem ad verum Deum converti meruerunt. Et alia vice, dum in quadam civitate cum Barnaba praedicaret, et claudum quendam sanaret, pagani eum Deum esse putaverunt (fo 200 vo) atque sacerdotes ei sacrificare voluerunt; sed per eum verum Deum omnium cognoverunt. [Col. 0975B] Navi denuo a tribuno instaurata, Paulus Romam ducitur, consorti et coapostolo Petro conjungitur, et sicut Helyas et Enoch ultimo tempore errorem infidelitatis destruentes et Antichristum confundentes ab ipso occisi coronantur, ita isti Symonem Magum erroris magistrum evincentes, Neronem, figuram Antichisti gerentem contemnentes, ab ipso necati laureantur. Et dignum erat ut summi a summo principe in summo loco consummarentur, qui a summo Deo in summa arce poli summoque loco beatorum collocarentur. Sed qualiter triumphaverint nunc audire licebit.

Cum Symon Magus populum Romanum multis erroribus seduxisset, quadam die in urbe Roma cum turbis Petrus et Symon conveniunt, in audientia [Col. 0975C] populi verba inter se conferunt; et ecce quidam mortuus ad tumulandum portatur, et Symon populum affatur: »Quam, inquit, poenam infertis Petro si hunc mortuum suscitavero? Vivum, inquiunt, trademus incendio.« Ipse vero invocato daemone fecit se corpus movere atque singultus edere. Turbae Symonem laudibus extollunt. Petrum seductorem dicunt. Petrus vero vix sedato populo dixit ut, si viveret, surgeret, loqueretur, comederet; si hoc facere non posset, opus diaboli esset. Unde populus commotus Symonem ad excitandum mortuum compulit, sed et ipse iram simulans abire coepit. Mox a populo comprehenditur ut flammis exuratur, sed Petrus rogat ut ei parcatur statimque [Col. 0975D] nomen Christi invocavit, mortuum quasi dormientem suscitavit, qui retulit se ante judicem ductum et per Petri preces reduci jussum, Petrum comemorans verum Dei amicum, Symonem vero diabolica deceptione plenum. Itaque omnis coetus unum Deum clamat, Christum Filium Dei magna voce laudat, Symonem execrantes abiciunt, Petrum venerantes, ei devote manus submittunt. Inter quos erat Marcellus, genere et opibus praecelsus, in cujus domo Symon hospicium habuit; sed eum cum dedecore a se expulit, Petrum vero cum magno affectu hospicio recepit. Unde Symon intus canem permagnum intra januas domus Marcelli cum catena ligavit, cujus (fo 202) terrore Petrum ab hospicio arceri cogitavit; sed Petrus veniens canem solvit, [Col. 0976A] ad dominum suum redire praecepit, interdicens ne ei dentem infigat, sed ut deceptorem animarum confundat. Canis autem saltus dans in Symonem in medio civitatis irruit, ad terram violenter delcit, totas vestes ejus particulatim comminuit. Symon vero in lupum transformavit [transformatus?), ululatum lupi simulavit, ab Urbe fugiens abdita silvarum intravit. Quem ille magnus canis omnesque pueri urbis cum canibus insecuntur atque confusum morsibus canum dilacerare nituntur. Sic prodigiosus homo duobus annis latuit; postea ad Neronem veniens Deum esse se asseruit, in varias figuras diabolica arte se transtulit, Petrum et Paulum hostes Caesaris ac populi Romani retulit. Unde jussu Neronis apostoli Petrus et Paulus comprehenduntur, imperatori [Col. 0976B] adducuntur, in praesentia ejus probant Symonem fallacem, Christum vero in divinitate Patris regnantem. Symon vero promittit se coelestia ascensurum, Neronem ad se de terris evocaturum, si modo ei alta turris fiat de qua coelum petat, quia hoc ei inter peccatores fieri non liceat. Jubente ergo Nerone multitudo artificum ligneam turrim construxit, ad quod spectaculum totus populus Romanus confluxit. Symon vero laureatus turrim ascendens coepit volare atque a daemonibus portatus aera penetrare. Quos Petrus adjurat et ne eum ulterius ferant per Christi nomen imperat. Mox ab eis relictus cecidit et in multa frusta insiliit. Unde repletus Nero furore jussit apostolos suppliciis interire. Qui ilico catenantur, carcerali custodia novem mensibus macerantur. [Col. 0976C] Quadam autem die Petro de custodia eunti Dominus occurrit ei. Quem Petrus quo vadat inquirit, et Dominus se Romam ire et iterum crucifigi velle respondit. Statim in custodia regreditur. Deinde a tortoribus educitur, coram populo exemplo Christi crucifigitur. Crux ejus giratur, ipso petente, pedibus sursum erectis, capite deorsum pendente. Sic bonus pastor animam pro grege credito sibi posuit, quem fidelem famulum Dominus super omnia bona sua constituit. Paulus autem illo anno relaxatur, ut ipsemet testatur: Liberatus sum, (fo 202 vo) inquit, de ore leonis (II Tim. IV), scilicet de manibus Neronis. Postea autem cum multi imperatoris amici per eum ad Christum converterentur, [Col. 0976D] denuo teneri jubetur. Qui eodem die pro Christo jugulatur quo Petrus pro Ecclesia in cruce levatur. De cujus cervicis vulnere lac cum sanguine manavit, quia dulcis doctrina semper in eo exuberavit. Post haec vero a populo Romano Nero de regno cum dedecore propulsatur, in silvis delitescens a lupis devoratur. Sic isti triumphatores sanguine suo coelestia mereantur et hodie laureati in angelica curia exaltantur; et quia jam in gaudio messuerunt quod in lacrimis seminaverunt, illorum exempla sequentes, illorum doctrinae in omnibus obedientes, ab illo, qui est gloriosus et mirabilis in sanctis suis petamus ut per illorum merita illa gaudia obtineamus. Quam oculus non vidit (I Cor. II), et caetera.



Si festivitas sancti Benedicti in die Dominico contigerit, sic populus de eo instrui poterit:
[Col. 0977]

[Col. 0977A] Translatio sancti Benedicti abbatis.

Justus germinabit sicut lilium et florebit in aeternum ante Dominum (Isa. XXXV). Lilium exterius albescit, interius aureo colore fulgescit, suavi odore gratescit, sic iste Pater sanctissimus, nomine et actione Benedictus, cujus hodie solemnia colimus, exterius erat albescens candore castitatis, interius fulgescens aureo colore caritatis, omni virtute spirans odorem suavitatis. Ideo in aeternum ante Dominum in gloria florebit et cum angelis in gaudio perhenniter gaudebit. Hic multis signis patratis dum ad montem Cassinum venisset et fratribus illic habitacula construere coepisset, apparuit ei horribili facie diabolus ubi jacuit in oratione prostratus, eum potius maledictum quam benedictum [Col. 0977B] dici clamavit, cur se persequeretur diris vocibus vociferavit. Cui, dum ille minime responderet, dixit quod fratres in extruendo muro juvare oporteret, abiensque, murum in quo fratres tunc occupati erant impulit, qui lapsu suo unum de monachis opprimens, illi mortem, aliis luctum intulit. Qui vix sago ad Benedictum cum magno luctu apportatur, sed ab eo statim precibus incolomis resuscitatur. Quem mox murum cum fratribus reparare imperat de cujus (fo 204) ruina diabolus gaudebat.

Alia vice, dum quidam lapis debuit in aedificium poni, a multis non potuit tolli. Oratione itaque a Benedicto facta, diabolus, qui desuper sedit fugatur, lapis a paucis levatur, apto loco in aedificio locatur. Tunc jussu Patris fratres ibidem altius terram foderunt [Col. 0977C] et idolum ibi invenerunt; quod dum in coquinam projecissent, visus est ignis exire et omne illud habitaculum consumere. Qui, dum certatim aquam proicerent ut incendium extinguerent, advenit Benedictus dolens fratres illudi hostis maligni fraudibus. Oratione autem fusa diabolus pellitur et illud aedificium incolome ab omnibus cernitur. Quadam die rusticus ei filium suum mortuum attulit, quem protinus vir sanctus orando vitae restituit. Quidam puerulus monachus de monasterio absque licentia beati viri abiit, sed eodem die quo ad parentes venit obiit. Qui, postquam sepelitur, a terra projectus invenitur; quem denuo tumulatum evomuit ac in se retinere non valuit, qui Benedicti gratiam non habuit. [Col. 0977D] Unde parentes cum fletu ad Benedictum veniunt, sacrificium de manibus ejus accipiunt, quod corpusculo alligatum, sepulturae tradunt et amplius ejectum non repperiunt.

Quaedam nobiles feminae sub eo conversae degebant quae se a vaniloquio non continebant; quibus vir Dei mandavit ut linguam suam refrenarent, alioquin eas excommunicaret. Quae minime se corrigentes intra breve tempus sunt mortuae atque inter sollemnia missarum cottidie visae sunt de sepulchris exire. Pro quibus dum Benedictus dedit oblationem, ulterius non deseruerunt tumuli habitationem.

Pensate, fratres karissimi, cujus meriti apud [Col. 0978A] Deum iste vir fuerit, qui mortuis vitam reddidit, animas carne solutas tam potenter ligare et solvere potuit.

Multa sunt hujus viri miracula quae longum est vobis enarrare per singula; tamen pauca adhuc referamus ad laudem ejus qui facit mirabilia solus. Quidam presbyter a daemone obsessus a nullo potuit liberari; ad Benedictum vero adductus mox meruit expulso daemone curari. Monachus quidam (fo 204 vo) ad hauriendam aquam egressus fuerat quam daemon ingressus graviter vexabat: Benedictus vero adveniens protinus hostem imperio fugabat. Frater quidam de cella Benedicti discedere disposuit, sed ei draco occurrens eum devorare voluit, apparendoque retraxit quem prius latendo foras [Col. 0978B] traxit. Fratres pro quodam responso missi erant, qui in itinere absque licentia edebant. Reversus vir Dei de transgressione increpat; eis negantibus, genera et numerum ciborum indicat; quibus petentibus veniam clementer indulget, de cavendis peccatis benigne admonet. Quidam puer monachus, nobilis genere, astitit Benedicto coenanti cum lumine; qui dum per spiritum superbiae in pectore tacitus versaret, quisnam esset cui ipse serviens astaret, Benedictus jussit eum lumen deponere, signum sanctae crucis cordi ejus imprimere, cunctisque stupefactis retulit quae et quae in corde meditans voluerit: qui omnes mirari coeperunt quod verbo cogitationis in auribus Benedicti sonuerint. Perfidum regem [Col. 0978C] ad se fraudulenter venientem Benedictus increpat et cuncta ei ventura praenunciat. A quodam nobili viro rogatus fratres ad construendum monasterium misit, quibus in nocte longe a se positis apparuit, cuncta habitacula monasterii aedificanda designavit. Fames valida regionem vexabat et Benedictus cuncta monasterii sui indigentibus erogabat; unde fratres contristari coeperunt quia pauci panes eis ad victum remanserunt: Quos Pater sanctus blande consolatur, Deique potentiam intente deprecatur; et ecce subito ante fores monasterii ducentos modios candidissimae farinae in saccis invenerunt missorique Deo grates retulerunt cujus dono haec usque ad novas fruges copiose suffecerunt. Eo tempore quidam a Benedicto oleum peciit, qui dari jussit [Col. 0978D] quod pauculum in vase vitreo remansit; sed is, qui hoc sub custodia habuit, dare recusavit, quia hoc infirmis fratribus reservare melius putavit. Benedictus vero praecepit aliis ut vas cum oleo proiceretur ne quid contra obedientiam in cella manere videretur. Quod a fratribus projectum in saxoso loco figitur et nec vas rumpitur nec oleum effunditur. Benedictus autem jubet illud (fo 206) tolli et petenti tribui, inobedientemque fratrem corripiens cum omnibus oratorium intravit, se Deo in oratione prostravit, et in loco illo stetit dolium in quo a fundo usque ad summum coepit excrescere oleum.

Sic pius Dominus servo suo fideli centuplum semper [Col. 0979A] reddidit, quem postea super omnia bona sua constituit. Quidam rusticus a quodam milite pro rebus suis constringitur, ante equum suum ad cellulam Benedicti vinctus impellitur, sed a viro sancto intuitu solo solvitur, nam, dum eum in oculos flexum ilico ruptis vinclis solutus stetit. Quadam media nocte, Benedictus ad confitendum nomini Domini surgebat et preces cum ymnis Domino in turri stans ad fenestram fundebat, et ecce aperto coelo lux immensa prae meridiano sole coruscavit quae totius noctis tenebras effugavit, in cujus jubare cujusdam antistitis anima coelos penetravit parsque hujus lucis per fenestram ut solis radius intravit ad qua (sic) Benedictus stans oravit, et dum sancta mens ejus in Deo dilatatur, totum mundum in hoc [Col. 0979B] radio contemplatur. Alia vice, dum coelos intendit, sororis suae animam in specie columbae ad astra ferri ab angelis conspicit. Postquam his et aliis pluribus praeclaris signis tempora sua ornavit, discipulis obitum suum praenunciavit. Correptus languore [Col. 0980A] se in oratorium portari rogavit, munitusque Domini sanctis sacramentis inter verba orationis beatum spiritum efflavit. Qui dum ab angelis in superna patria exaltatur, ejus perhennis gloria discipulis suis longe vel prope positis divinitus revelatur. In specu quoque quo olim latuit mulier insana sanitatem recepit. Post cujus excessum, paganorum exercitus monasterium ejus destruxit sicut ipse vivens praedicens astruxit; et cum locus esset desertus a quibusdam religiosis translatum est in Gallia ejus corpus, sicut hodie recolimus quod multis signis in itinere atque in perventione clarificavit Deus; et sicut eum Deus hic gloriosis signis inter homines mirificavit, ita nunc inter omnes sanctos excellenter gloria et honore coronavit. Quem ipse nunc inter [Col. 0980B] astra matutina resplendens jubilat atque omnes se imitantes seque devote invocantes ad eadem pervenire gaudia adjuvat. Quae oculus non vidit (I Cor. II), et caetera.



DE SANCTA MARIA MAGDALENA.
[Col. 0979]

[Col. 0979B] Non veni vocare justos, sed peccatores ad poenitentiam (Matth. IX). Revera, karissimi, prius Dominus actibus declaravit quod verbis praedicavit. Non enim vocavit Pharisaeos et alios qui se justos contumaciter asseverabant, sed publicanos qui se peccatores humiliter affirmabant. Unde eos publicani et meretrices [Col. 0979C] in regnum Dei praecesserunt qui eum amicum publicanorum dixerunt. Unde et ipse Pharisaeum in templo de bene gestis suis se arrogantem reprobavit; publicanum vero de male gestis suis se accusantem justificavit (Luc. XVIII). In quem enim angeli in coelis desiderant prospicere (I Petr. I) venit in hunc mundum peccatores salvos facere. Multos de lacu miseriae et de luto foecis (Psal. XXXIX) peccatorum eduxerat qui venit quaerere et salvum facere quod perierat (Luc. XIX), ex quibus nobis, ut hodie evangelium sonuit, beatam Mariam Magdalenam exemplum suae clementiae posuit. Haec soror Lazari narratur qui a Domino de sepulchro quadriduanus resuscitatur, sororque nichilominus Marthae extitit [Col. 0979D] quae Dominum hospicio suo saepius excepit. Haec Maria in Magdalum castellum marito traditur, sed ab eo in Hierosolimam fugiens, generis inmemor, legis Dei oblita, vulgaris meretrix efficitur, et postquam se sponte fecit turpitudinis prostibulum, facta est jure daemoniorum delubrum, nam VII daemonia simul in ea intrabant et jugiter eam immundis desideriis vexabant. Quae ad Jesum a sorore sua est adducta per eumque VII daemonia statim sunt ejecta, et sana cum sorore domum est gaudens regressa. Postquam vero Dominus in domo cujusdam Pharisaei ad convivium rogatus discubuit, a quo ipse prius lepram expulit, Maria persuasu sororis nudis pedibus nudisque capillis cum preciosis unguentis venit quae prius in usum suae turpitudinis [Col. 0980B] coemit. Ad pedes Domini procubuit, quia dolet quod multis amatoribus succubuit; exitus aquarum oculi ejus deduxerunt, quia legem Dei non custodierunt; lacrimis sordes pedum se lavantis lavit, et ipsa a sordibus criminum ablui meruit; crinibus pedes Domini tersit quos prius auro (208) ad illiciendos [Col. 0980C] juvenes compsit; oscula vestigiis ejus votive infixit, quae prius delectabiliter corruptoribus exhibuit; unguento unxit se lavantis pedes, quo prius carnem suam perungens attraxit fetorem se turpiter amantis; cuncta quae prius voluptuose praebuit ad carnis officium, nunc econtra vertit luctuose in Domini obsequium; et quia non erubuit prius coram angelis volutabro immundiciae ut sus involvi, nunc non veretur coram convivantibus hominibus confundi; et quo modo ipsum fontem misericordiae ibi invenit, ab omni labe purgata recedit. At infelix hospes scandalizatur quod se Dominus tangi a peccatrice non dedignatur; etiam non solum aegram, sed et medicum in corde reprobat, ipse vero miser febre [Col. 0980D] falsae justiciae acriter laborat. Dominus autem bona ab eo praetermissa enumerat, ab illa vero impensa replicat, ut per hoc nobis innuat quod de omnibus negligentiis nostris vindictam sumat, propriis vero studiis alta praemia conferat. Malivolum itaque confutans clemens judex, ream se ipsam punientem absolvit, cum pace pax vera abire permittit. Quae ad sororem gratulabunda revertitur, reliquum vitae castimoniae summo studio impenditur. Denique, cum Dominus ad Martham ejus sororem declinasset, et ipsa ejus servicio magnopere insudasset, ista pedibus ejus humiliter adhaerebat, verba dulcedinis ejus sitibundo pectore hauriebat. Cum ipso et suis sequacibus provinciam circuire anhelabat, ei de sua facultatula ministrabat. Licuit enim feminis apud [Col. 0981A] Judaeos cum religiosis viris circuire et de suis rebus eis in necessitatibus deservire. Postquam vero Dominus ad passionem pro salute mundi properans in domo Pharisaei cujus supra recubuit, et Lazarus unus de discumbentibus fuit, Maria preciosum unguentum super caput ejus refudit, designans quod Ecclesia cum odore virtutum ad eum veniret, quam ipse unguento sancti Spiritus ungeret; hocque factum Judas quidem improbavit; sed Dominus laudavit, quia opera Ecclesiae quae reprobis sunt horribilia, Deo nostro sunt acceptabilia. Domino quoque pro nobis in cruce pendente et discipulorum grege perempto, pastore in diversa (fo 208 vo) fugiente, ipsa imperterrita astabat atque in sepulchro positum cum aromatibus visitabat. Unde et angelum [Col. 0981B] videre meruit Dominusque resurgens primo omnium ei publice apparuit, eamque apostolam apostolis suis misit, ut sicut prima femina mortem viro traderet, ita nunc femina perhennem vitam viris nunciaret. De ea etiam fertur quod postquam Dominum cum aliis discipulis coelum ascendere viderit, Spiritumque sanctum cum aliis acceperit; ejus amore postea virum videre noluerit, sed in heremum veniens, in spelunca aliquot annis habitaverit. Ad quam, dum quidam presbyter errabundus venisset, et quaenam esset inquisisset, Mariam peccatricem se esse respondit eumque ad sepeliendum corpus ejus missum retulit. His dictis mundum, quem diu inhorruit, gloriabunda obiens deseruit, et angelis ymnum concinentibus ad Dominum perrexit quem multum dilexit [Col. 0981C] quique ei multum dimisit et in horto aromatum lilia colligere cum candidulis virginibus permisit.

Nunc ad nosmetipsos, karissimi, redeamus et quid de nostris criminibus agendum sit videamus. Propter hoc enim scripti sunt lapsus sanctorum et poenitentia ipsorum, ut qui casum fragilitatis eorum imitati sumus in malum proruendo, eorum etiam exemplo per poenitentiam ad bonum convertamur malum deserendo. Sed, heu! nos miseri in peccatis eos imitari desideramus, in bonis vero eorum exempla sequi recusamus. Et si hactenus, karissimi, in malis sudamus, saltem hodie exemplo hujus mulieris transacta bonis sequentibus contingere satagamus. [Col. 0981D] Beati enim dicuntur quorum iniquitates remittuntur et quorum peccata conteguntur (Psal. XXXI). Per baptisma remittuntur originalia, per poenitentiam vero conteguntur peccata actualia. Quod enim [Col. 0982A] nudi erubescimus, hoc obducta veste contegimus. Ita, karissimi, foeditatem turpis vitae nostrae a Deo et ab angelis conspici erubescamus, et hanc lamentis poenitentiae et bonis operibus contegamus. Pro peccato et delicto sacrificium Deo spiritum contribulatum et cor contritum et humiliatum (Psal. L) offeramus atque dignos fructus poenitentiae faciamus (Matth. III), ut videlicet leviora peccata orationibus diluamus, graviora fletibus, jejuniis, vigiliis, elemosinis (fo 210) puniamus. Per legem enim imperatur ne haedus in lacte matris coquatur (Exod. XXIII). Haedum in lacte matris coquere est propter gravia scelera cum haedis ad sinistram deputatum leni poenitentiae subdere; sed haedum in lacte matris non coquimus si nos in flagiciis perditos asperis et duris [Col. 0982B] poenis afficimus; in interitum namque carnis Satanae tradi jubemur ut spiritu in die Domini salvemur. Porro populus Israel de Aegypto egressus in eo loco vicit hostes quo prius est victus, quia nos de hoc mundo ad patriam revertentes in eodem vicio diabolum vincere possumus quo prius ab eo victi sumus; a quo enim quis vincitur, illius et servus efficitur. Cavendum nobis est ne nos servos peccati diabolus inveniat et nos quasi jure perpetuo possideat. In lege quippe erat praeceptum ut si quis necessitate compulsus se alii venderet, VII anno liber exiret; si autem a servicio abire recusaret, dominus suus subula aurem ejus perforaret, et sic eum jure perpetuo servum possideret (Exod. XXI). Cum [Col. 0982C] devicti concupiscentiis sucumbimus quasi necessitate coacti nos alii vendimus, cum nos servos peccati facimus. Omnis enim qui facit peccatum, servus est peccati (Joan. VIII), sed VII anno liberi exire valebimus, quia per dona septiformis Spiritus a dominio diaboli absolvi poterimus. Qui autem liber fieri recusat, hunc dominus suus subula perforat, quia qui venundatus sub peccato per poenitentiam liber ab hoc servicio ad Deum non exibit, hunc diabolus aculeo mortis perforabit, eumque servum jure perpetuo possidens, aeternis tormentis cruciabit. Igitur, karissimi, beatam Mariam Magdalenam imitantes durum jugum diabolicae servitutis a nobis proiciamus, et suave jugum Domini verae libertatis suscipiamus; et cui servire regnare est, in sanctitate [Col. 0982D] et justicia serviamus ut ab ipso in libertatem gloriae filiorum Dei transferri valeamus. Quam oculus non vidit (I Cor. II), et caetera.



DE SANCTO JACOBO APOSTOLO.
[Col. 0981]

Coeli enarrant gloriam Dei, et opera manuum ejus annunciat firmamentum (Psal. XVIII). Apostoli coeli appellantur in quibus divina secreta celantur, ex quibus fulgebat ut sol sapientiae; splendebat luna eloquentiae, rutilabant (fo 210 vo) stellae virtutum, coruscabant fulgura miraculorum, concrepabant [Col. 0982D] tonitrua praedicationum, fluebant pluviae Scripturarum. Hii coeli gloriam Dei enarrabant cum apostoli Christum in toto mundo personabant. In omnem quippe terram exivit sonus eorum et in fines orbis terrae verba eorum (ibid.). Ecclesia vero vocatur firmamentum quia fideles ab infidelibus ut aquas pro [Col. 0983A] aquis dividit per fidei sacramentum. Haec opera manuum ejus annunciant dum facta et dicta Dei dignis praeconiis filiis suis praedicant.

Vestis summi sacerdotis secundum legem debuit esse XII preciosis lapidibus insignita, quibus XII nomina filiorum Israel essent insculpta (Exod. XXXIX). Summus et verus sacerdos Christus fuit qui Deo Patri hostiam sui corporis pro nobis obtulit. Hujus vestis est Ecclesia, XII apostolis velut totidem margaritis ornata; in quibus nomina XII filiorum Israel expressa fuerunt, quia Israel Christum Filium et XII apostolos praesignaverit, et ipsi XII tribus cum omnibus gentibus judicaturi erunt. Aureum quoque diadema gemmis redimitum in capite ejusdem sacerdotis fulgebat dum apostolicus chorus caput [Col. 0983B] nostrum Christum cingebat. Hii sancta conversatione ut aurum fulgidi, virtutum gemmis insigniti dum in circuitu orbis coelestem vitam praedicabant, quasi regium diadema sponsam Christi coronabant.

Legitur etiam quod Ysaac puteum aperuerit quem servi patris ejus foderunt, sed Philistaei eum terra impleverunt. Alium puteum servi foderunt Ysaac et vivam invenerunt aquam. Tercium puteum Ysaac fodit, quem latitudo appellavit (Gen. XXVI). Servi Abraham puteum foderunt dum Moyses et alii prophetae servi Dei Vetus Testamentum coposuerunt (sic); sed hoc Philistaei terra scilicet Judaei terrena et sordida intelligentia repleverunt. Ysaac vero puteum aperuit dum Christus profunditatem sacrae [Col. 0983C] Scripturae apostolis innotuit. Servi quoque Ysaac puteum foderunt dum apostoli et evangelistae Novum Testamentum per Spiritum sanctum scripserunt. Vivam aquam reppererunt dum evangelicam doctrinam salientem in vitam aeternam in humanum genus derivaverunt. Tercius puteus qui ab Ysaac foditur baptisma intelligitur. Huic nomen latitudo imponitur quia per totum mundum diffunditur. Hujus fontis aquam apostoli (fo 212) servi veri Ysaac Christi per latitudinem orbis spargebant dum omnes gentes in nomine Patris et Filii et Spiritus sancti baptizabant (Matth. XXVIII). Ex horum collegio beatus Jacobus, cujus hodie festa agimus, frater Johannis evangelistae, traditur in Hispania praedicasse, de qua revertitur visitare Ecclesiam in Judaea positam; [Col. 0983D] repperit eam a duobus magis, Hermogene et Phileto, subversam. Quorum fallaciam signis et praedicationibus destruxit et gregem Domini errabundum, a lupis invasum, ad verum pastorem reduxit. Insuper ipsos magos magistros erroris cum aliis pluribus ad Christum convertit nobilesque doctores Ecclesiae effecit. Unde Judaei, invidia stimulati, seditionem concitantes Jacobum furibundi rapiunt et ad praetorium Herodis filii Archaelai Aristoboli ducunt, ab eoque damnatum decollare pertrahunt. Qui in itinere paraliticum sanavit et scribam se cum fune trahentem baptizavit. Qui etiam cum ipso pro Christi nomine decollatur, et ita amicus Dei laureatus cum consorte coelestis curiae senatu collocatur. Cujus [Col. 0984A] corpus ab Hermogene et Phileto aliis quinque discipulis suis traditur, navi imponitur ut aliquo in loco abscondatur donec Domino concedente condigne sepeliatur. Qui navim ingressi obdormierunt et in crastino evigilantes se in Hispania ubi prius praedicavit esse cognoverunt. Corpus itaque efferentes super lapidem ponunt quod mox in lapidem ut in liquidum elementum mergi conspiciunt. Erat illo tempore in illis partibus praepotens femina, nomine et actione Lupa, totius provinciae primatu inclyta. Quibusdam ergo cum corpore relictis, alii ad dominam intrant; ut sibi locus sepulturae tradatur rogant, ut cujus vivi doctrinam suscipere recusabant, saltem mortui corpus a Deo missum sibi recipiant. Quos illa comprehensos crudelissimo regi misit perdendos. [Col. 0984B] Rex vero jussit eos in ima carceris recipi donec excogitaret quibus poenis possent interfici. Illo ad convivium discumbente, ab angelo de carcere educuntur, et populo spectante civitatem egrediuntur. Sublata autem mensa rex ad carcerem misit, inclusos produci jussit; qui carcerem aperientes neminem invenerunt reversique (fo 212 vo) mirum renunciaverunt. Qui dum jussu regis ubique perquirerentur, et plerique se peregrinos vidisse per civitatem transire testarentur, ad comprehendendum fugientes ocius insecuntur, sed rupto ponte quem transierunt gurgiti inmerguntur. Unde rex et sui, pavore perterriti, viros cum honore revocaverunt fidemque Christi et baptisma per eos receperunt. Deinde ad Lupam reversi petunt sibi locum sepulturae concedi; at illa [Col. 0984C] dolens eos non solum evasisse seviciam regis, sed etiam ipsum cum omnibus suis Deo acquisisse, aliquo ingenio perdere cogitabat qui homines a perditione eripere tractabant. Habuit tunc ingentes boves silvestres nimis feros atque indomitos. Praecepit itaque ut hos boves sub jugum mitterent, corpus magistri plaustro imponerent, ad sepeliendum veherent, cogitans incredula eos discerpi a feroci belua. Ipsi vero signo crucis facto boves ut agnos jungunt, corpus magistri imponunt. Boves autem indomiti tunc arripiunt et recto tramite in palacium Lupae longe inde positum corpus apostoli pertrahunt. Quod illa devota jam sequitur et ad Deum verum convertitur, et de Lupa agna Christi efficitur. Palacium ejus ad honorem Christi et ejus apostoli [Col. 0984D] ecclesia consecratur, et in eadem Deo dilectus tumulatur; ipsaque omnes possessiones suas sancto Jacobo contulit, omnia ornamenta sua donariis Dei intulit. Porro Hermogenes episcopus efficitur, post hunc Philetus praeficitur. Alii aliis locis praeponuntur, multa signa per eos geruntur omnesque occidentales populi per eos ad Christum convertuntur. Hic autem beatus apostolus circa Pascha occisus memoratur; sed hodie ejus festivitas ab Ecclesia solemniter celebratur quando ejus corpus translatum coelestibus signis glorificatur.

Hujus sancti apostoli laudibus associatur hodie beatus martyr Christoforus. Hic Spiritu sancto plenus gentibus praedicavit, multa milia fidelium turmis [Col. 0985A] aggregavit. Demum pro Christi nomine a rege comprehensus catenatur, carcerali custodia maceratur, ferreis virgis atteritur, flammis aestuantis fornacis affligitur; sed Christo salvante inde eripitur; in campo ad signum ligatus ponitur, sagittis undique confoditur, ad ultimum capite plectitur. Rex cum populo conversus baptizatur, ecclesia magnifice [Col. 0986A] ab eo fabricatur, in qua multa (fo 214) praestantur beneficia per beati Christofori martyris merita. Quia igitur, karissimi, hic ut splendida astra in conspectu aeterni solis nunc vivunt ubi omnes qui nomen ejus diligunt, deposcite eos devotis precibus ut liceat participari eorum gloriae in coelestibus sedibus. Ubi oculus non vidit (I Cor. II).



AD VINCULA SANCTI PETRI.
[Col. 0985]

[Col. 0985A] Nimis honorati sunt amici tui, Deus, nimis est confortatus principatus eorum (Psal. CXXXVIII). Apostolos, karissimi, non servos sed amicos Christus appellavit, quia eis omnia secreta Patris notificavit [Col. 0985B] (Joan. XV). Isti sunt nimis honorificati quia jam in coelis sunt angelis equipparati. Horum principatus nimis confortatur quia eorum ligatio vel solutio in coelis et in terris a Deo corroboratur. Isti sunt principes populorum qui cum Deo Abraham sunt congregati, quia de aerumna hujus saeculi nequam ablati in perhenni jam gloria sunt exaltati. Isti sunt qui pro Patribus Ecclesiae sunt nati et super omnem terram principes sublimati (Psal. LXIV). Prophetae namque patres Ecclesiae extiterunt qui eam scriptis Deo genuerunt. Pro his filii Ecclesiae apostoli nascuntur, quia ab sponso suo Christo super omnem terram principes constituuntur (ibid.). Isti etiam propter altam virtutum conversationem montes dicti sunt, qui pacem populo susceperunt (Psal. LXXI), [Col. 0985C] quando per veram pacem Christum humano generi pacem redditam praedicaverunt. Isti sunt montes aeterni (Psal. LXXV) a quibus Sol justitiae, ex morte oriens, mirabiliter est illuminans planiciem Ecclesiae, quando turbati sunt omnes insipientes corde (ibid.). Cum enim apostoli resurrectionem Christi testificabantur, graviter insipientes Judaei turbabantur. Qui in hos montes ascendunt, coelum intrare valebunt, quia, si apostolorum vitam et doctrinam sequi voluerimus, utique coelestia regna intrare poterimus. Dilectissimi, referendum est nobis unde dies ista habeatur solemnis; non enim, ut quidam putant, hodierna die beatus Petrus a vinculis est absolutus, qui legitur circa paschale tempus per angelum de carcere educi (Act. XII); haec autem dies [Col. 0985D] est ob vincula ejus festiva, quando catenae ejus in ecclesia ipsius sunt Romae reconditae ab Eudoxia regina. O in quantum Christus glorificantes se glorificavit! O in quantum eos super inimicos eorum exaltavit! Vere ipsius est regnum et potentia, ipsius divitiae et gloria, et quem vult exaltat et quem vult humiliat. Ecce enim pauperrimos rusticanos homines (fo 214 vo), utpote piscatores, principes totius orbis constituit atque cunctas saeculi dignitates universasque regias potestates eis subjecit. Ecce non solum ob illius piscatoris honorem, sed etiam ob vinculorum ejus reverentiam dies sollemnes instituuntur; summi episcopatus a summis imperatoribus ejus nomini subscribuntur. Ecce non solum [Col. 0986A] corpus ejus a principibus veneratur, sed etiam baculi vel catenae ejus vel vestes vel aliquid ad eum pertinens quasi divinum quid ab omni populo adoratur. Ecce totus orbis undique in urbem Romam [Col. 0986B] confluit propter Petrum piscatorem, non propter Augustum mundi imperatorem. Quilibet investigat sepulchrum piscatoris, nullus inquirit tumulum principis Neronis. Insuper toti mundo imperans vivus quilibet Augustus ante mortui piscatoris jamque putrefacti ossa procumbit, lacrimas cum precibus fundit et suppliciter orat imperator ut sibi propicius sit piscator, et merito. Ipse enim habet claves vitae et ipsum oportet cunctis portas regni coelestis aperire. Sic sic Christus servos suos clarificat, sic milites suos rex gloriae remunerat ut non solum inter angelos laureati splendescant, verum etiam per omnes generationes eorum memoria florescat.

Haec dies antiquitus erat celebris ob victoriam Augusti Caesaris. Hac quippe Augustus cum Antonio [Col. 0986C] pugnans victoriam obtinuit et, ideo Romanus populus hunc diem sollemnizari instituit, templum in ejus honore dedicavit, mensem prius sextilem dictum Augustum appellavit, hujusque diei superstitio singulis annis festive iterabatur, atque ab omni succedente posteritate magno tripudio renovabatur. Sed hic mos gentilium tali modo est mutatus in ritum fidelium: Eudoxia regina causa orationis Hierosolimam tendit, eique infidelis Judaeus fidele munus impendit, nam catenas quibus beatus Petrus ab Herode vinctus est, sed ab angelo in Pascha solutus est, ei obtulit; quas illa super aurum et topazium amplexans Romam detulit, summique pontificis consilio ecclesiam in honore principis apostolorum aedificavit, in qua hodierna [Col. 0986D] die preciosa vincula collocavit. Et tunc sancitum est apostolica auctoritate decretumque imperiali potestate ut (fo 214 vo) sicut hic dies prius observabilis ob honorem summi principis mundi haberetur, ita postmodum celebris in honore principis apostolorum et Ecclesiae ageretur. Itaque, karissimi, quia hodie vincula beati Petri solutoris peccatorum veneramur, insistamus precibus ut ejus meritis a vinculis peccatorum absolvi mereamur, sicut ipse Ecclesiae precibus solutus est per angelum ab eisdem nexibus. Funibus quippe peccatorum circumplexi sumus, sed antequam in tenebras exteriores mittamur ligatis manibus et pedibus, per clavigerum regni coelestis absolvi festinemus. Omne enim [Col. 0987A] quod ipse solverit in terris, hoc a Christo in coelis solutum erit (Matth. XVI). Recordemur quod Cham peccante Chanaan filius ejus a Noe servituti addicitur (Gen. IX), quia cujusque peccantis opus in extremo examine a Christo maledicitur. Noe denudatus est, Christus in passione pro nobis deturpatus. Hunc Cham subsannat, quia populus infidelium Christi passionem cum irrisione exprobrat; cujus semen ab eo maledictione servitutis multatur, dum turba reproborum servitio electorum subjugatur, quia nimirum eis quodammodo serviunt dum eos adversitatibus affligunt; et sicut servi patris jussu peccantes filios corrigunt atque aurea Dei vasa in camino tribulationis examinant quatenus in convivio summi regis clare resplendeant. Porro demum [Col. 0987B] ipsi servi servorum erunt quia cum servis daemonibus ipsi servi eorum in aeternis tormentis ardebunt.

Noe a duobus filiis velatur, quia Christi passio a duobus fidelium populis veneratur (ibid.). De Sem namque patriarcha orti sunt qui Christi passionem honorando praefiguraverunt, sicut Abraham filium sacrificando (Gen. XXII) et Moyses agnum inmolando (Exod. XII) vel serpentem in deserto exaltando (Num. XXI). Ex illo namque prophetae nati sunt qui Christi passionem venerando praenunciaverunt, sicut Esayas, Sicut ovis, inquit, ad occisionem ducetur (Isa. LIII); et Hieremias, Christus, inquit, peccatis nostris capietur. De hoc etiam apostoli progeniti sunt, qui passionem Christi venerabiliter [Col. 0987C] orbi terrarum innotuerunt, sicut Petrus: Christus, inquit, passus est pro nobis relinquens nobis exemplum ut sequamur vestigia ejus (I Petr. II); et Paulus: Nos, inquit, praedicamus Christum crucifixum, Judaeis (fo 216 vo) quidem scandalum, gentibus autem stultitiam, electis vero Dei virtutem et Dei sapientiam (I Cor. I). De Japhet autem papae, episcopi, multitudo martyrum orti sunt, qui omnes passionem Christi suis passionibus glorificaverunt et ideo benedictionem haereditate possederunt. Haec dies etiam a sancta quadam cum septem martiribus sacratur quae pro veteri lege ab Antiocho rege cum filiis suis Deo mactatur. Quod autem Ecclesia horum solummodo pro Veteri Testamento sollemnia [Col. 0987D] recolit, haec causa extitit. Antiochus tipum Antichristi gerit qui omnium persecutorum caput erit. Hujus membra omnes fuerunt qui fidelibus persecutionem intulerunt. Mater vero haec figura Ecclesiae fuit, quae pro justicia occubuit. Septem filii ejus [Col. 0988A] omnes sanctos praefiguraverunt, qui VII donis Spiritus sancti repleti pro justicia usque ad mortem certabunt, et tunc laureati cum matre Ecclesia gaudium Domini intrabunt. Haec namque mulier ab Antiocho cum filiis suis comprehenditur, legem Dei praevaricari compellitur; sed minime victa horrendis poenis cum natis consumitur et mansuris gaudiis inducitur. Filiis namque matre inspiciente capilli cum cute capitis ferro abstrahuntur, manuum ac pedum summitates praeciduntur, et sic in sartagine, pice ac sulphure fervente torrentur. Mater autem, per singulos natos cruciata, quos ipsa gaudens ad cruciatus est adhortata, demum pari modo est consummata (II Machab. I).

Hanc felix Felicitas est imitata quae cum VII filiis [Col. 0988B] suis pro Christo est diversis poenis inmolata. Hanc nichilominus beata Symphorosa est aemulata, quae cum VII filiis suis variis suppliciis pro Christo est cruciata. Et revera, karissimi, beatiores feminae istae fuerunt quae de utero suo VII martires genuerunt, ipsaeque per singulos passae, octies martyres extiterunt, quam illae quae duos apostolos Petrum et Andream vel Jacobum et Johannem in ventre portaverunt.

Hodie quoque beata martyr nomine et actione Sapientia atque tres filiae ejus, Fides, Spes et Karitas, pulchrae nominibus, pulchriores operibus, sanguinem suum crudeliter laceratae pro Christo effuderunt et aeterna gaudia a Christo percipere meruerunt.

[Col. 0988C] Et, karissimi, fragiles feminae, teneri pueri mollesque puellulae de bono (fo 218) ad malum tormentis flecti non potuerunt, et ideo ab omni malo atque dolore erepti laeticia sempiterna coronati jam possederunt. E contra nos infelices nimiumque miseri nec minis nec praemiis a malis revocari possumus, immo diversis poenarum generibus attriti disciplinam Domini recipere nolumus atque in sordibus jam fetentes ad revocantem converti contemnimus. Ergo, Karissimi, aliquando a laqueis diaboli resipiscentes et ad summum bonum Domini nos convertentes, beatum Petrum et alios sanctos quorum hodie festa celebramus ad thronum gloriae devota prece mittamus, ut nostram fragilitatem omnesque [Col. 0988D] cruciatus animae et corporis valeamus superare, et in lumine vultus Domini cum omnibus sanctis perhenniter mereamur exultare. Quod oculus non vidit (I Cor. II) et caetera.



DE SANCTO LAURENTIO.
[Col. 0987]

[Col. 0987D] Beatus vir qui inventus est sine macula et qui post aurum non abiit, nec speravit in pecunia et thesauris (Eccli. XXXI). Beatum, karissimi, Scriptura dicit qui omne habet quod voluerit. Sanctus itaque Laurentius vere beatus praedicatur qui nunc in affluentia [Col. 0988D] omnimodae gloriae inter angelos laetatur; a cujus oculis omnis lacrima ipsius Dei aspectu siccatur, et dolore ac gemitu fugiente gaudio et laeticia sempiterna consolatur. Hic ideo vir dicitur, quia nec blandis nec asperis pravo consilio ut mulier subicitur, [Col. 0989A] sed viriliter dimicans antiquum hostem cum suis membris stravit et ideo cum gloria in coelis triumphavit. Hic inventus est sine macula dum velut aurum examinatus est in craticula. Post aurum non abiit, nec in pecunia et thesauris speravit, sed potius aurum et thesauros Ecclesiae pauperibus distribuens coelestes divicias comparavit. Idcirco hunc hodie laudemus, et mirabilem Deum in sanctis suis (Psal. LXVII) glorificemus, per quem Laurentius mirabilia in vita sua fecit, qui vitam omnibus dilectam perhorrescens, pro vera vita abjecit, mortem cunctis exosam amplectens causa vitae excepit; qui aurum in quo homines confidunt ut lutum contemnit; ornamenta in quibus principes gloriantur egenis impendit; qui fenestras diu in facie caecorum clausas [Col. 0989B] reseravit, ac signo crucis tenebris fugatis clara (fo 218 vo) luce reseravit; qui crudeles corporis cruciatus sprevit, se ipsum hostiam vivam in odorem suavitatis Deo per ignem dedit (Ephes. V); et quia passione temptatus, pacientia perfectus est probatus, in aeterna gloria erit coronatus. Hic thesauros habens transgredi potuit, sed legem Dei sui transgredi noluit; facere mala valuit, sed poenis coactus facere noluit. Ideo sunt bona illius in Domino stabilita pro quibus nunc possidet praemia infinita. Et elemosinas illius enarrat omnis Ecclesia sanctorum, dum hic in omnium celebri versatur memoria et in illa vita affluunt ei diviciae et gloria.

Hic, Romanae Ecclesiae archidiaconus, beati Syxti papae extitit discipulus. Qui beatus pontifex dum [Col. 0989C] pro grege sibi commisso ad passionem traheretur, Laurentius ejulans accurrit, rogans eum ut secum ad poenas admitteretur. Cui papa, tunc Christi hostia, thesauros Ecclesiae commendavit ac benigne consolans post triduum martyrem futurum praenunciavit. At ille accepta pecunia non ut avarus operuit eam terra, sed sollicitus circulens, pupillos et viduas visitavit, ut bonus dispensator creditam pecuniam conservis indigentibus erogavit, pedes pauperum lavit, aegrotos orando sanavit. Omnibus igitur expensis ad magistrum fidelis minister revertitur, et ecce Syxtus cum duobus diaconibus Felicissimo et Agapito ad decollationem ducitur. At Laurentius clara voce thesauros sibi traditos se in pauperes expendisse [Col. 0989D] clamitat, et ut secum ei pati liceat flebili voce postulat. Milites autem beatum Syxtum cum sociis suis, capite truncato, ad syderea regna laureandos transmiserunt, Laurentium vero tenentes Decio imperatori adduxerunt. Quem ipse Valeriano praefecto tradidit ut thesaurum Ecclesiae ab eo exigat, ydolis inmolare compellat imperavit. Valerianus autem cuidam Ypolito eum commendavit, isque eum in carcere cum pluribus locavit, inter quos quidam caecus fuit qui per beatum Laurentium credens baptizatus lumen percipere meruit. Quod audientes plurimi caeci ad beatum Laurentium venerunt, qui omnes per impositionem manus ejus lumen coeli viderunt. Hoc viso Ypolytus cum omni domo sua credidit et Christi vestem per baptisma [Col. 0990A] induit. Post haec Laurentius ad palacium Decii adducitur, thesaurus ab eo inquiritur (fo 220). Qui spondet se thesaurum ostendere si ei triduo dentur induciae. Quibus datis multitudinem pauperum collegit quos tercio die secum in palacium duxit. »En, inquiens ad Caesarem, cernis thesaurum Ecclesiae; horum manus thesauros quos requiris deportaverunt in gazophilacium coelestis curiae.« Quo audito tyrannus infremuit, Laurentium vestibus exuit quem Christus stola immortalitatis induit. Deinde victima Christi in catasta extenditur, cum scorpionibus, scilicet flagellis in modum scorpionum aculeis, caeditur iterumque in carcerem retruditur. Ex hoc eductus ad immolandum ydolis compellitur, sed terroribus non flectitur, unde jussus est fustibus [Col. 0990B] diutissime caedi, deinde in eculeo suspendi ac ignitae laminae lateribus attrociter torti appendi. Cum invictus Christi miles hoc supplicio non superaretur, immo de poenis ut de epulis gratularetur, plumbatis, scilicet flagellis plumbo in extremitate corrigiae innexo, caeditur, deinde scorpionibus crudeliter atteritur. Interea quidam miles, Romanus nomine, conspicit juvenem gloriosa facie astare et beatum Laurentium sanguinem ejus extergendo confortare. Qui mox ei ad pedes cecidit, se baptizari petiit, quae viderit coram omnibus retulit, baptisma promeruit. Qui protinus jussu Decii cum fustibus diutissime mactatur, deinde capite truncatur. Porro Laurentius denuo in carcerem recipi jubetur ut Christus saepius in corpore ejus glorificetur. In nocte vero [Col. 0990C] eductus cor ejus in dilectione Christi probatur, caro ejus multis flagris visitatur, igne examinatur; et quia in eo iniquitas non invenitur, corona perhennis gloriae redimitur. Ante Decium namque ductus ad idolatriam coartatur, sed Christi nomen magis ab eo laudatur, unde os ejus lapidibus contundi imperatur. Denuo veste expoliatur, flagellis atrociter dilaceratur, demum et angelis et hominibus spectaculum factus super craticulam catenatus vivus assatur, et sic invictus spiritus ejus coetibus sanctorum, ymnizantibus angelis, in astris sociatur. Statim semiustum corpus ejus coepit miri odoris fraglantia (sic) exuberare, protestans animam in conspectu summae suavitatis exultare. Postquam sic Laurentius transivit [Col. 0990D] per ignem in refrigerium (fo 220 vo), Ypolitus sepelivit corpus ejus jam factum solamen fidelium. Unde jussu Decii a militibus capitur, fustibus mactatur, Valeriano traditur, qui jussit omnem familiam suam eo praesente decollari, et tunc ipsum ad colla indomitorum equorum ligari et sic per carduos et tribulos tractum mortificari. His transactis Decius cum Valeriano in curru suo descendit ad amphitheatrum, ut Christi hostibus praebeat de Christianis spectacuculum: moxque uterque a daemone arreptus graviter vexatur; alter se a Laurentio, alter se ab Ypolito igneis catenis se constringi vociferans protestatur. Ilico Valerianus a daemone praefocatur, Decius ad palacium reductus, triduo a daemonibus agitatur sine cessatione, nunc se a Laurentio nunc ab Ypolito [Col. 0991A] cruciari vociferatur; demum tercia die cum magno tormento de carne evellitur, aeterna tormenta sine fine pati compellitur. Tunc Triphoniam uxorem Decii filiamque ejus Cyrillam ac quadraginta sex milites credentes Justinus presbyter baptizat; sed Triphonia alia die orans ad Dominum migrat, Cyrillam vero et milites rex Claudius gladio trucidat.

Sic, karissimi, Laurentium in praelio Domini signiferum sequitur acies militum, ac devictis hostibus gaudet se reportasse trophaeum. Isti sunt qui de magna tribulatione venerunt, et quia stolas suas [Col. 0992A] proprio cruore laverunt (Apoc. VII), ideo cum palmis in conspectu Agni stare meruerunt (ibid.) et cohaeredes regni ejus erunt, tortoresque suos sine fine torqueri videbunt. Cum hii, dilectissimi, tyrannorum triumphatores pro momentaneo corporis dolore ineffabili gloria laureati sunt inter angelos coruscantes, rogemus ut eorum meritis viciorum victores simus cum eis quandoque perhenniter in illa beatitudine vernantes. Quam oculus non vidit (I Cor. II).



DE ASSUMPTIONE SANCTAE MARIAE
[Col. 0991]

[Col. 0991B] Quae est ista quae ascendit de deserto deliciis affluens innixa super dilectum suum? (Cant. VIII.) Quemadmodum populus Israel de Aegypto confusis adversariis, hostibus in mari Rubro obrutis, in exultatione educitur et per desertum in terram desiderabilem cum cantico laeticiae introducitur, sic gloriosa virgo Maria cujus (fo 222) hodie sollemnia recolimus votiva, de hoc mundo confusis Judaeis, daemonibus in abyssum submersis, in laetitia et exultatione educitur, et per desertum aeris cum concentu angelorum et jubilatione sanctorum in coeleste palacium regina coelorum introducitur, in quo nunc cum deliciis est affluens, quia inter coetus angelorum, inter agmina omnium sanctorum exundat eam habundantius voluptatis Dei torrens. Super [Col. 0991C] dilectum suum est innixa, quia claritatem divinitatis Filii sui inspiciendo dulci affectu est ejus amori jugiter infixa. Nunc circumdant eam flores rosarum et lilia convallium quia rubedo martirum, albedo virginum dulci melo jubilat ejus perenne praeconium; et merito: nam ipse Deus transiens fecerat sibi in ea hospicium, sicut hodie retulit evangelium: Intravit Jesus in quoddam castellum (Luc. X). In castello est turris alta in qua contra hostes sunt propugnacula, murus vero exterius qui est tutela civibus interius. Hoc castellum fuit illud Spiritus sancti sacellum, scilicet gloriosa Dei Genitrix virgo Maria, quia jugi angelorum custodia fuit undique munita; in qua turris alta erat, videlicet humilitas pertingens ad coeli culmina; unde dicitur: Respexit [Col. 0991D] Dominus humilitatem ancillae suae (Luc. I). Murus vero exterius ejus castitas fuit quae caeteris virtutibus interius munimen praebuit. Hoc castellum Dominus intravit quando in utero Virginis humanam naturam sibi copulavit. Et mulier quaedam, Martha nomine, excepit illum in domum suam; et huic erat soror, nomine Maria. Per Martham activa vita, per Mariam contemplativa vita designatur, quam utramque perpetua virgo Maria in Christo excellentius excoluisse praedicatur. Omnia namque Evangelii opera impendit ei per activae vitae ministeria. A patrio namque regno propter nos exulem, et in hoc mundo hospitem, suscepit uteri sui hospicium, gemmis virtutum conspicuum. Propriis uberibus pavit eum esurientem, super genua consolabatur flentem. Infirmum [Col. 0992B] enim fovit balneis, nudum involvit pannis; vagientem fasciis cinxit, arridenti dulcia oscula fixit. Nimium erat sollicita circa frequens ministerium, fugiens a facie Herodis in Aegyptum et denuo (fo 222 vo) rediens ut audivit regnare Archelaum. Multum turbabatur erga plurima, ubique tuta credens abscondendi et celandi eum latibula. Quod autem dicitur conqueri de sorore; quod eam solam reliquerit in labore, hoc est Maria videns Christum ab impiis capi, crudeliter trahi, ligari, colaphizari, caedi, derideri, cum reis damnari, in crucis patibulo acerbiter cruciari, si possibile esset vitam suam libenter pro sui ereptione dedisset. Et cum in eo divinitatem corporaliter habitare sciret, quodammodo in animo suo anxia querebatur quod [Col. 0992C] ei non subveniret, sed quasi noxium reliquisset quem velut abjecticium tot malis exposuisset. Secus pedes Domini sedens verba illius corde et aure siciebat, quae etiam in corde suo per contemplativae vitae officium conferens conservabat et semper spiritualia meditans coelestia desiderabat. Ipse quippe fons sapientiae in ea mansionem fecerat, et ideo omnes thesauri sapientiae et scientiae absconditi in ea erant (Coloss. II). Nunc Marthae labore sublato, in illa vita fruitur non significans, sed vera Maria illa uno necessario aeternae dulcedinis gaudio quo Filii sui inhaerens complexibus, perhenniter divinitatis ejus cum angelis saciatur aspectibus. Ad quam gloriam hodie gloriosa migravit in qua eam Filius suus reginam coelorum super omnes ordines angelorum [Col. 0992D] sublimavit. Optimam partem quam hic elegit hodie duplicem de manu Domini percepit quae ab ea numquam auferetur, sed cum plenum gaudium sanctis dabitur, centupliciter augetur. Karissimi, quod haec singularis meriti regina coelorum singulare sit asylum miserorum quanquam plurima exempla astruant, tamen praecipue hoc salvatio Theophili approbat. Hic quippe Theophilus multis elemosinis multisque bonis operibus erat inclytus; unde defuncto episcopo ab omni clero et populo praesul eligitur; sed ipse ob humilitatem obstinaci mente renuitur, et ob hanc necessitatem alius pontificali sedi praeficitur. Qui episcopus dignitates sui regiminis constituit prout sibi suisque placuit; unde Theophilum, qui vicedomnus floruit, dignitate privans, eam alteri contulit. [Col. 0993A] Lividus taque (fo 224) coluber, hostis animarum diabolus, transactis viri invidens piis laboribus, mortiferum virus ei inspirans, mentem ejus sauciavit et clandestino dolore graviter instigavit. Coepit nempe aestuanti ingerere se privatum dolere ac solito honore populique favore carere. Unde Judaei magi auxilium implorat, et ut sibi in hoc negocio subveniat magnopere exorat. Qui perfidus perditum cum carta ad diabolum mittit, adjutorium ejus efficax promittit. Quo perveniens ecce diabolus quasi rex coronatus in sublimi sedebat, exercitus malignorum spirituum quasi turba militum astabat, et qui se in angelum lucis transfigurat, ad deceptionem miseri multa luminaria circa se ardere simulabat, accipiensque ab eo cartam celerem opem [Col. 0993B] spondet si modo Mariam et Filium ejus Jesum in scripto abneget. At ille infelix nichil moratus per cyrographum Dei virginem Deique Filium ex ea progenitum abnegat, litterasque sigillatas in manum perditoris complicat. Quem deceptum deceptor animarum per osculum in suum dominium allegat, pollicens quod celerius primatum totius episcopatus ferat. Alia die episcopus quasdam dignitates mutavit, Theophilum suo officio restituens in tota sua potestate eum vicedomnum exaltavit, cumque per aliquot tempus in hujuscemodi nacta dominatione exaltaretur, et perdita mente sibi divicias affluere laetaretur, divino instincto coepit intra se anxius meditari quod hodie vel cras aut quovis tempore moriens aeternis tormentis deberet pro his cruciari. [Col. 0993C] Divinum vero perhorrescens judicium, clam ecclesiam intrat, XL dies jejuniis, vigiliis, lamentis continuat, actus suos toto corde abdicat, indignum se suffragio omnium sanctorum judicat, quippe cum ipsum Deum largitorem bonorum ejusque prae omnibus electam virginem Matrem abnegaverit, insuper in scripto diabolo tradito januam sibi veniae obcluserit. Tandem spe animatus [Col. 0994A] ejus misericordiae qui omnes homines vult salvos fieri (I Tim. II), inexhausta divinae pietatis viscera continuis precibus pulsat ejusque piam Genitricem largis fletibus invocat; et misericors et miserator fons pietatis non sprevit neque despexit deprecationem (fo 224 vo) pauperis (Psal. XXI). Quadam namque nocte nimio ploratu fatigatus obdormivit, et ecce beata Dei Genitrix, consolatio miserorum, refugium peccatorum, reparatio lapsorum, moerenti astitit, Christum preces exaudisse, veniam reatus sui ea opitulante eum consecutum retulit. Qui expergefactus magno quidem gaudio per funditur, sed rursus maximo moerore concutitur dum abhominale manuscriptum diabolum habere reminiscitur. Unde iterum humi prosternitur, uberrimis [Col. 0994B] lacrimis turbatur, ejus vultus conteritur rursusque fessus sopore premitur; et ecce iterum salus mundi, porta coeli, Domina regum, decus mulierum, gemma virginum, lux saeculorum, gratulatio angelorum, honor credentium, astans tristem consolatur; cartam super pectus ejus ponens, ut gaudeat de beneficiis Dei hortatur. Ille evigilans manuscriptum super se inveniens exultat in Domino, ineffabile gratiae ejus solvit ymnum in jubilo; cor ejus et caro exultaverunt in Deum vivum (Psal. LXXXIII), quem coeli, terra, mare et omnia quae in eis, laudent in aeternum, quoniam ipse solus, quoniam in saeculum misericordia ejus (Psal. CXXXV). Reliquum tempus quod supervixit, in Dei servicio duxit, et accepto Christi corpore ut lampas a lumine illuminatur, [Col. 0994C] et mox per Dei Genitricem ad videndum verum lumen Christum in lumine Patre ad superna regna vocatur. Ad hanc omnes, karissimi, tota mente fugiamus, vota precum, hostias laudum ei reddamus, quatenus eam cum Filio suo coetibus angelorum imperantem videamus et aliquam particulam gaudii ejusdem regni ea favente obtineamus. Quam oculus (I Cor. II), et caetera.



Si in die Dominico festum sancti Bartholomaei evenit haec addere sermoni licebit:
[Col. 0993]

[Col. 0993C] De sancto Bartholomaeo.

Hodie, karissimi, beato Bartholomaeo devotio nostra supplicet quatenus nos ejus deprecatio Deo nostro concilicet. Hic est enim unus de XII orbis [Col. 0993D] judicibus, et ideo assiduis precibus flagitemus ut nos cum dextris in judicio statuat et gaudia cum justis nobis obtineat. Hic Spiritu sancto instigatus, vexillo sanctae crucis armatus, Indiam ad expugnandos daemones ingreditur, multusque populus per eum ad verum Deum convertitur; ad cujus ingressum dii gentium, scilicet daemonia, obmutescunt, infideles signa et prodigia per eum facta obstupescunt (fo 226). Ydolatriam in India destruxit, nomini Jesu Christi ecclesias ubique instruxit, regem Indorum cum omni populo ad agnitionem aeterni Regis adduxit. Unde a fratre regis comprehensus fustibus mactatur, dein excoriatur, exin decollatur, sicque sanguine laureatus superno senatui associatur. Post haec omnes fautores mortis apostoli a daemonibus [Col. 0994C] arrepti expiraverunt, reliqui omnes Christo Deo crediderunt. Nunc, karissimi, clamemus ad Altissimum, deprecantes ejus apostolum ut ejus sancto oramine gaudia percipiamus in extremo examine. [Col. 0994D] Quam oculus non vidit, et caetera.


De sancto Augustino. Collaudabunt multi sapientiam justi (Eccli. XXXIX).

Non est justum, karissimi, ut hodie sileamus praeconia sancti Augustini, praesertim cum ipse Deum omnesque sanctos multis praeconiis extulerit, Deusque eum nunc inter omnes sanctos idoneum collaudatorem suum transtulerit. Hujus sapientiam multi collaudant et usque in saeculum non deletur per quam Ecclesia usque in finem copiose instruetur; a qua ejus non recedet memoria quia et hic dies celebris est et in aeterna gloria. Nomen ejus per omnes generationes ad aedificationem requiretur quod in coelo conscriptum de libro viventium nunquam deletur. Hic adhuc gentilis haereticorum fautor [Col. 0995A] venit de Affrica Romam ob literarum studium, quo tempore Ambrosius rexit Ecclesiam Mediolanensium. Qui Mediolanenses fratres miserunt Romam pro rhetore quo eorum civitas hac arte possit florere. Romani vero destinaverunt eis Augustinum, scientes eum rhetorica arte egregie peritum. Qui cum saepius audisset Ambrosium de Deo et aeterna vita sermocinantem, credidit et uterque Spiritu sancto plenus ymnum Te Deum laudamus tunc in primis cecinit. Ab Ambrosio itaque habunde in divinis instructus, patriam revertitur, ibique populo Dei episcopus praeficitur. Si quidem eo tempore Ecclesia domus Dei in fide titubans casumque minitans tremuit, sed summus opifex firmam argenteam columnam Augustinum priusquam laberetur opposuit, in [Col. 0995B] quem tota machina inclyta innixa corroboratur, dum omne instrumentum impugnantium hostium ab eo fortiter expugnatur. Ipse quippe in templo Dei eloquentia ut argentum (fo 226 vo) enitebat; illud sancta vita, contra vicia et hereticos, firmus et rectus ut columna fulciebat, domumque Dei ipse bonus pictor mira caelatura pinxit miroque modo variis gemmis distinxit, dum eam miris sententiis nobilis insigniter undique cinxit. Denique haeretici hostes Christi, praecursores Antichristi, illo tempore variis haeresibus Ecclesiam impugnabant, simplices quosque a vera fide deviare et in praecipicium erroris ruere dogmatizabant. Quibus fortis propugnator Augustinus gladio verbi Dei occursabat, et feroces hostes procul a civitate Dei propulsabat luposque [Col. 0995C] rapaces qui ovile Christi invadentes agnos Dei strangulabant, bonus pastor baculo sacrae Scripturae exterritos confutatosque fugabat. In vinea Domini infatigabilis agricola sub pondere diei et aestus multum desudavit, multos palmites verae viti inserere curavit, quos magna affluentia Scripturarum copiose rigavit et ad flores odorem operumque virtutem perducere non cessavit. In messe Domini multa multum ipse messuit, impiger operarius multa horrea condidit in quibus multos manipulos cum gaudio collegit. Pro quibus nunc a Domino messis centuplum recepit.

Refert Dominus quod quidam peregre abierit qui peccuniam suam servis suis tradidit atque uni quinque [Col. 0995D] talenta, alii duo, alii unum commiserit. Sed is cui quinque talentorum pondus commendatur, alia quinque lucratur. Is autem qui duo accepit, in lucro alia duo recepit. Cui vero unum committitur, ab eo terrae infoditur et ad nullius usum provenire patitur. Post multum vero temporis dominus revertitur, pecunia a servis cum lucro repetitur. Qui V talenta accepit, V lucratus retulit, a Domino laudatur, in gaudio gaudens exaltatur. Qui duo accepit, duplum insuper reddidit, quem dominus in gaudio bonis suis praetulit. Cui vero unum erat commissum, retulit hoc sine lucro terrae effossum, dicens dominum metuendum, et ideo se ad usuram non dedisse talentum; a quo dominus iratus jussit tolli eumque in carcerem recludi (Luc. XIX).

[Col. 0996A] Dominus qui peregre abiit est Christus, qui in nostra carne de hoc mundo in coelum transiit. Hic (fo 228) servis pecuniam partitur dum fidelibus carismata gratiarum largitur. Per V talenta V sensus intelliguntur quibus aeterna lucrari praecipiuntur: Per visum homo talentum lucratur, si non vanitatem sed equitatem videre delectatur; per auditum talentum acquiritur, si non detractionibus vel fabulis, sed verbis divinis aures praebere nititur; per olfactum talento plaudent, qui non voluptuosa carnis odoramenta, sed virtutum haurire gaudent; oris officium talentum refundit, sed minime per mala colloquia bonos mores corrumpit, si laudem Domini annunciat et alios in verbo Dei aedificat; si non per illecebrosum gustum ventrem ad libidinem farcit, [Col. 0996B] sed corpus tantum simplici victu ad servicium Dei pascit; tactus talentum operatur si a malo declinans bonum facere conatur. Qui sic quinque sensibus lucrabitur, tot praemiis in gaudio Domini remunerabitur. Per duo talenta intellectus et operatio designantur quibus coelestia lucrari imperantur. Qui ergo bona quae intelligunt bonis actibus implere satagunt, in gaudio Domini pro duplo talento duplicia recipiunt. Per unum talentum intellectus exprimitur quo superna patria lucrari praecipitur. Quod talentum in terra abscondit quisquis bonum ingenium in terrenis tantum negociis expendit; unicuique talentum commendatur dum ei scientia vel quodlibet artificium divinitus donatur; quod ab eo in terra absconditur dum nulli utilitati proximorum impenditur. [Col. 0996C] Sed tunc talentum ab eo tollitur, ipseque inutilis in carcerem recluditur dum donum sibi a Deo collatum per mortem sibi aufertur, et ipse ad puniendum pro nequicia sua in infirmorum defertur.

Beatus itaque Augustinus utilis et fidelis servus fuit, qui talentum sibi creditum non humo operuit, sed conservis habundanter erogans in dilectione Dei et proximi duplicavit, immo omni generationi quae ventura est duplicaverit dum nobile ingenium suum toti Ecclesiae mille voluminibus transfundere curavit. Hujus lumbi praecincti erant dum vitam suam castitate constringebat; lucernae ardentes in manibus ejus lucebant dum praeclara opera ejus coram [Col. 0996D] hominibus splendebant. Primam vigiliam in somnis duxit dum in puericia omnem saecularem sapientiam (fo 228 vo) avido pectore suxit. Secunda vigilia somno non indulsit dum in juventute phylosophicam disciplinam quoslibet studiose instruxit. Tercia vigilia pervigil permanebat dum in senectute sacros libros multipliciter exponebat. Primam quoque vigiliam vigilavit dum nobis tempus ante legem scriptis dilucidavit. Secundam vigilavit dum tempus legis prophetarumque obscuritates exponendo reseravit. Terciam vigilavit dum tempus gratiae multis libris commendavit. Et quia eum Dominus vigilantem invenit, in civitate sua eum super omnia bona sua constituit, de qua ipse multa gloriosa disseruit. Tempora sua praeclaris signis et doctrinis [Col. 0997A] ornavit, sponsam Christi sibi commissam variis monilibus decoravit, civitas Dei diversis ferculis et poculis laetificavit. Et ideo cum Christo peracto judicio in gloriam Patris transierit, atque Ecclesiam de hac Babylonia in Patris sui civitatem traduxerit, regnumque Deo et Patri tradiderit, tunc faciet eum in convivio suo recumbere, scilicet cum omnibus electis in pleno gaudio requiescere ubi ipse ministrabit [Col. 0998A] dum se ipsum qualis est in Patre omnibus se diligentibus demonstrabit.

Hodie etiam sanctus Hermes, illustrissimus Romanorum, effuso [pro] Christi nomine sanguine mercatus est regna coelorum. Hoc, karissimi, deprecamini quatenus eis in illa beatitudine associari mereamini. Quam oculus non vidit (I Cor. II) et caetera.



DE S. JOHANNIS BAPTISTAE DECOLLATIONE.
[Col. 0997]

[Col. 0997B] Justus si morte praeoccupatus fuerit, in refrigerio erit (Sap. IV). Sanctus Johannes, qui in hac valle lacrimarum magna pressura premebatur, dum ab Herode morte praeoccupatur in refrigerio cum Abraham ab angustia relevatur. Tres Herodes leguntur; unus sub quo, nato Domino, pueri occiduntur; alter, hujus filius, a quo Johannes decollatur; tercius, filius Aristoboli, a quo Jacobus capite truncatur. Primus, qui Dominum occidere quaerit, se ipsum interemit; secundus, qui Dominum alba veste indutum illusit, exilio deperiit; tercius, qui Petrum comprehendit, ab angelo percussus interiit. Et Philippus itaque, filius primi Herodis, Archelai Arethe regis filiam uxorem duxerat, quam ei Herodes frater suus abstulerat, ob quam rem eum Johannes [Col. 0997C] arguebat. Dum autem populus undique ad Johannem conflueret, metuens Herodes ne ob verba Johannis (fo 230) populo exosus fieret, eumque regno ob incestum pelleret, Johannem tenuit et vinctum in carcerem posuit. Quem adultera occidere voluit, sed quonam pacto id aggredi posset invenire non potuit. Quadam itaque die dum moechus rex ob natalem sui grande convivium suis principibus instruxisset, filiaque meretricis coram convivis docte saltavisset, rex puellae jurat quidquid ab eo petat, accipiat. Quae persuasu matris caput Johannis petit, quod protinus abscisum rex in disco afferri praecepit, acceptumque puella matri dedit (Matth. XIV). Porro corpus ejus a discipulis in Samaria sepelitur, caput vero a regina in turri Stratonis terra [Col. 0997D] altius cooperitur, metuens, si corpori jungeretur, denuo resurgeret atque regem de incesto sollicitaret. Cujus corpus a Sarracenis postea effoditur, igni comburitur cinisque per agros spargitur.

Pensandum est, fratres karissimi, quantas tribulationes multas et malas Dominus electos suos in ista vita pati permittat, et qualiter eos de abyssis terrae educat, et cum quanta gloria eos suscipiat (Psal. LXX). Ecce enim inter natos mulierum major ob incestum catenatur, incarceratur, decollatur, saltatrici praemium datur, corpus ejus ob ludibrium concrematur. Petrus, qui a Deo princeps Ecclesiae janitorque coeli constituitur, versis pedibus ut canis suspenditur; Bartholomaeus ut bos excoriatur; Laurentius ut piscis assatur. Quidam secto ventre, impleti tritico, porcis devorandi exponuntur; quibusdam pudenda ferreis pectinibus punctim transfiguntur. [Col. 0998B] Sed hii qui ita hic ab impiis habiti sunt ludibrio, de abyssis terrae ab angelis educti sunt cum jubilo et in aeterna gloria excepti sunt cum sanctorum tripudio. Sanctus autem Johannes circa Pascha decollatur; sed ideo hodie celebratur quia caput ejus hodie secundo inventum gloriosis miraculis clarificatur. Postquam enim ultio sanguinis servorum Dei in conspectu ejus introiit et sanguinem eorum requirere recordatur, Hierosolima a gentibus totaque regio ferro et igne vastatur ac denuo constructa ob Christi loca a fidelibus frequentatur. Duobus ergo monachis advenientibus, sanctus Baptista revelat ubi caput suum absconsum lateat. Qui designatum locum effodiunt, caput invenientes cum gaudio abeunt. Quibus in via quidam [Col. 0998C] associatur eique caput ad (fo 230 vo) portandum datur. Ipse vero eis dormientibus cum capite fugam iniit preciosumque thesaurum in Edissam civitatem detulit. Qui pridem ob diversa infortunia patrios fines excesserat, sed nunc ob meritum sancti Johannis diviciae ei undique affluebant; qui hoc sentiens, coeleste monile in domo sua celavit, condigno honore cottidie adoravit, moriensque soli successori haereditatis indicavit, qui similiter debitum honorem sancto impendere curavit. Deinde paulatim caput a successoribus neglegitur locusque ab habitatoribus vacuus redditur. Post aliquot tempus beatus Baptista cuidam religioso apparuit, caput suum in eadem civitate esse humatum aperuit. [Col. 0998D] Hic videbat in somnis fluvium, sanctumque Johannem accurrentem baptizare populum; baptizati vero in alba veste per portam clarissimam egrediebantur et a viris splendidis in amoena loca recipiebantur. Quo dum et ipse accedit, sanctus eum laeta facie intuens indicat ei qualiter caput suum eo venerit et quo in loco conditum sit. Qui episcopo haec omnia pandit, episcopus vero indicto jejunio cum clero et populo ad locum tendit. Oratione itaque facta caput in urna inveniunt, Deo omnipotenti gratias referunt, cum ymnis ad ecclesiam deferunt. Guttae etenim sanguinis de eo cadebant sicut ea hora cum abscissum fuerat; cumque quidam de clero protenta manu diceret quo modo hoc sancti Johannis caput credere posset, mox manus ejus cum brachio riguit totusque populus laudans Deum timuit. Processione autem facta, clericus ante venerandum caput prosternitur, se reum vocibus et fletibus [Col. 0999A] fatetur, orantique manus ablata sanitati restituitur, et iterum populus in Dei laudibus exultans attollitur. His et aliis praeclaris signis caput ejus hodie inventum ab omnibus honoratur, et haec dies in honore ejus ab omni populo veneratur ut per eum capiti Christo inseratur. Quod autem caput ejus a monachis invenitur, in festo sancti Mathiae recolitur.

Legitur, karissimi, quod, Moyse mortuo, Johannes, qui et Josue, principatum suscepit et populum per Jordanem in terram repromissam introducit, duos exploratores ab Jericho mittit quos Raab meretrix hospitio recepit. Rex autem civitatis eos perdere quaerit, sed Raab illaesos remittit. Deinde Hieriricho cum omni (fo 232) incendio vastatur, sola [Col. 0999B] Raab cum tota domo sua per signum coccinei funis salvatur (Jos. II, VI). Quae etiam principi de tribu Juda matrimonio jungitur, et tunc terra in possessionem populo sorte distribuitur. Sicut Moyses per legem peccata demonstrabat et non relaxabat, sic Johannes populum baptizans peccata confiteri faciebat nec crimina auferebat. Moyses terram repromissionis praedicabat et nulli eam dabat; ita Johannes regnum coelorum docebat, nulli dare poterat. Johanne vivente, Christus latuit qui et peccata relaxare et regnum coelorum dare voluit; Johanne mortuo, verus Johannes Salvator noster primatum suscepit, qui [Col. 1000A] populum fidelium per baptisma in terram viventium inducit. Occiso enim Johanne in primis Christus publice praedicavit, signis mundum illustravit. Duos exploratores ad Hiericho mittit, quia legem et Evangelium in mundo praedicari docuit. Quos Raab suscepit, quia Ecclesia de gentibus utrumque Testamentum recepit. Rex autem civitati voluit eos perimere, quia diabolus per membra sua, scilicet persecutores et haereticos, nisus est utramque legem destruere et observatores earum perdere. Sed Raab eos admittente mittit, quia praedicatores Ecclesiae et observatores sanctarum legum ad Christum remittit. Hiericho subruitur, et domus Raab cum coccineo fune eripitur, quia hic mundus igne solvetur et Ecclesia cum omnibus suis per purpuram sanguinis [Col. 1000B] Christi de excidio ad regnum tollitur. Principi de tribu Juda Raab copulatur, quia Ecclesia tunc Christo, vero principi omnium, de tribu Juda orto, felix sponsa associatur. Tunc possessio populo distribuitur, quia regnum coelorum pro diversis mansionibus electis dividitur.

Igitur, dilectissimi sponsi amicum cum toto corde deposcamus ut in alba veste virtutum per portam clarissimam Christum amoenitatem paradysi intrare valeamus et cum omnibus sanctis partem aeternae haereditatis capiamus. Quam oculus non vidit (I Cor. II), et caetera.



DE NATIVITATE SANCTAE MARIAE.
[Col. 0999]

[Col. 0999C] Egredimini, filiae Hierusalem, et videte regem Salomonem in diademate quo coronavit eum mater sua in die sollemnitatis (fo 232 vo) et laeticiae (Cant. III). Filiae Hierusalem sunt animae fideles, filiae Ecclesiae, pacem veram visuram [visurae] in coeli culmine. Haec jubentur egredi per mentis contemplationem et videre regem Salomonem, scilicet verum pacificum Christum in gloria Patris et pacis, prae sole fulgidum, in diademate quo eum mater sua in die sollemni coronavit, videlicet in carne qua eum mater sua virgo Maria in tempore gratiae humano generi generavit. Hunc regem debemus et nos in dyademate considerare quod in die sollemni portavit, quando eum mater Synagoga spinea corona pro nobis in die Paschae coronavit. Materiam autem carnis [Col. 0999D] in qua haec pati voluit, de Virgine matre induit, de qua ut sol aurora processit et lucem aeternae claritatis mundo invexit. Haec est quam Dominus benedixit in sua virtute dum eam ex omni carne eligens, per ipsam apparuit pro mundi salute. Per ipsam inimicos nostros ad nichilum redegit dum daemones humano generi hostes fidelibus subegit. Ideo non deficit laus ejus de ore hominum, quibus hodie celebris est et coetibus angelorum. Ipsa est coelestis Hierusalem gloria et spiritualis Israel, scilicet videntis Deum, populi laeticia. Haec cedro comparatur quae nimis multiplicatur, a qua putredinis et vermium corruptela fugatur; ita haec Virgo beata [Col. 1000C] erat virtutibus dilatata, ut cedrus multiplicata; quae non sensit putredinem corruptionis et per quam fugantur daemones aeternae damnationis. Haec maris stella dicitur quia genus humanum de salo hujus saeculi ad aeternam vitam per eam dirigitur; sed qualiter haec stella maris hodie ad ortum processerit de qua sol justiciae mundo resplenduit, vestram dilectionem audire convenit.

Fertur quod pater ejus Joachim in Hierusalem natus fuerit et Annam de Bethlehem uxorem duxerit. Qui omnibus mandatis Domini [obedientes] sine querela vivebant, plurimos annos absque sobole ducecebant. Quadam die dum Joachim Deo sacrificat, sacerdos ejus sacrificium ob sterilitatem reprobat; qui inde verecundatur atque in solitudine cum pastoribus [Col. 1000D] commoratur; cui angelus Domini apparuit, filiam de se generandam Mariamque nuncupandam retulit. Deinde Annae apparens eadem nunciat certaque (fo 234) signa insinuat. Ambo igitur conveniunt, visum alterutrum referunt. Post haec Anna filiam peperit; secundum angeli dictum Maria ei nomen imposuit ablactandamque Deo in templo obtulit. Quam in domo Domini ponentes per gradus ad altare cum sacrificio scandunt, et ecce infantulam per omnes gradus post se conscendisse conspiciunt, quam mox culmen virtutum ascensuram non ambigunt. Haec dum infra septa tempii cum aliis puellis Deo oblatis nutritur, et eis aliquod opus injungitur, [Col. 1001A] semper Mariae aurum vel purpura sorte datur et inde regina ab eis appellatur. Haec prima inter mulieres vovit Deo virginitatem, et ideo sola inter mulieres meruit virgo summae prolis fecunditatem. Itaque dum sacerdos omnibus puellis nuptias imperaret, et omnibus prono animo obedientibus, haec sola virile consortium recusaret, Dominum pro hac re consuluit qui omnes de tribu Juda cum virgis adesse jussit; inter quos dum Joseph cum affuit, virga ejus floruit, columba coelitus veniens flori incubuit. Hoc viso a mirantibus Deus laudatur huicque virgo sacra desponsatur. Ad Nazareth autem adducta ab angelo officiosissime salutatur, aeterni Regis introitus ei annunciatur, sicque certo tempore de stella Sol generatur. Hujus natalis olim [Col. 1001B] minime agebatur, sed hoc modo institutus traditur.

Quidam de sanctis audiebat singulis annis hac nocte dulcem armonyam in coelis personare et quasi choros angelorum festum celebrare. Qui cum a Deo precibus inquireret cur haec non alio tempore nisi illa sola nocte audiret, dictum est illi ea nocte mundo esse genitam Dei Genitricem, et ob hoc illam noctem angelis esse celebrem. A quo dum hoc publicatur, sancitum est ut etiam hominibus natalis ejus sollemnis habeatur.

Quibus autem praeconiis haec gloriosa Virgo ab omni saeculo sit colenda testantur dulcia ejus beneficia saepius miseris impensa. Cuidam namque morienti et valde de actibus suis pertimescenti pia Virgo [Col. 1001C] cum magna gloria apparuit, et utrum se agnosceret inquisivit. Qui cum diceret se minime eam agnoscere, dixit se matrem fore [pro esse] misericordiae, afflictumque consolatur, qui mox in gaudio Domini laetificatur. Huic Virgini solvamus (fo 234 vo) omnes laudis praeconia de qua processit ipsa misericordia. Ad hanc confugiat omnis miserabilis, ut per eam ei reconcilietur qui in sanctis suis est [Col. 1002A] mirabilis. Igitur, karissimi, natalem Dei genitricis gloriosae virginis canticis ovantes celebremus, eamque ore et corde jubilantes laudemus, quatenus ipsius obtentu eam quandoque cum angelis exultantes glorificemus.

Festa hujus diei Deo dicati augent nobis merita beati martyris Adriani. Hic erat Maximiani imperatoris miles amicissimus et postea summi regis Christi martyr carissimus. Qui cernens Christi milites acerrimis suppliciis cruciari, inquirit quod praemium pro his poenis sperent sibi recompensari. Qui cum dicerent quod oculus non vidit et auris non audivit et in cor hominis non ascendit (I Cor. II) sibi a Domino redonari, rogat tortores nomen suum cum his notari. Quod audiens Maximianus jubet [Col. 1002B] eum catenatum in carcerem recipi et omnibus poenis affici. Uxor autem ejus Natalia, summa laude digna, postquam Adrianum pro Christi nomine inclusum comperit, gratias cum gaudio Christo egit, ingressaque carcerem multis verbis eum ad passionem confortavit, omnibus pro Christo inclusis necessaria ministravit; vincula eorum osculatur, ut pro suo domino orent precatur. Hanc aliae mulieres imitatae coeperunt sanctis in carcere ministrare; sed cum jussu Maximiani mulieres prohiberentur ne ad damnatos ingrederentur, Natalia comam totondit, virilem habitum induit sicque sanctis fidele habitum [servitium] exhibuit. Post haec Adrianus cum plurimis multis flagris dilaceratur atque cum viginti martyribus crurifragio ad mortem cruciatur, et sic a dolore [Col. 1002C] mortis ereptus auctori vitae laureandus associatur. Deinde Natalia ab uno de martyribus vocatur ad coelestia, moxque sanctis conjungitur in gloria. Hodie, karissimi, beatam Dei Genitricem cum istis martyribus invocate, pro vestris necessitatibus obnixe exorate, quatenus post mortem carnis liceat vivere cum illis. Ubi oculus non, etc. (Ibid.)



DE EXALTATIONE SANCTAE CRUCIS.
[Col. 1001]

[Col. 1001D] Radix Jesse stabit in signum populorum (Isa. XI). Jesse pater David regis erat de cujus semine Christus processerat. Hujus Jesse (fo 236) radix erat Christus secundum divinitatem, natus de virgula ex eo pullulante secundum humanitatem. Hic stat in signum populorum, quia sancta crux Christi passionis nostrae redemptionis est signum omnium christianorum. Hoc est signum cui a Judaeis et gentibus contradicitur, sed fidelium multitudo omnisque sacramentorum creatura per illud benedicitur, omnis adversitas depulsa revincitur. Haec sancta crux est angelis veneranda, hominibus adoranda. Per crucem quippe diabolus est captivatus, mundus liberatus, infernus despoliatus, paradysus jocundatus, omnis per orbem Christianus populus ad regna coelestia invitatus. De triumpho sanctae crucis coelestis exultat patria, gaudet Ecclesia, Judaica tabescit [Col. 1002D] perfidia; mors subjugatur sanctae crucis victoria, expoliatur tyrannide nequissima; sancta crux facta est nobis clavis coeli, fortis destructio inferni. Quae enim corpore et sanguine Christi sanctificatur, dignissime ab omnibus fidelibus honoratur; quae peccatores munit, sanctos regit, fovet parvulos, corroborat senio confectos, lapsos erigit, justos dirigit, injustos corrigit, omnibus cultoribus suis protectionis auxilia porrigit. Postquam primus parens per lignum in pelagus saeculi hujus quasi in vorticem naufragii corruit, atque avidus Leviathan saeva morte totum genus humanum absorbuit, placuit Redemptori nostro vexillum sanctae crucis erigere et hamo carnis suae squamea hostis guttura constringere, ut cuspide vitalis ligni perfossus evomeret quos per vetitum lignum improbus praedo devorasset. Haec sancta crux est nobis lampas lucis aeternae in hujus [Col. 1003A] vitae caligine, quae suos sequaces ducit ad coelestia, suis amatoribus gaudet confert [conferre] angelica. Hujus sanctae crucis virtus saepe notificata est divinitus.

In quadam civitate quidam Christianus formulam sanctae crucis habebat, cujus mortui domum quidam Judaeus possederat. Hic contribules suos invitavit ad convivium, ignorans in domo esse sanctae crucis signaculum. Inter epulas vero cum sanctae crucis signum conspiciunt, cum clamore surgentes formam arripiunt: »Patres nostri, inquiunt, feruntur Jesum flagellasse et nos oportet formam illius flagellis dehonestare.« Haec perfidi conclamantes flagellis formulam inficiunt (fo 236 vo) et, quod mirum dictum [dictu] est, guttas sanguinis plagis ducunt. [Col. 1003B] Hoc insani deridentes prodigium, aiunt Jesum a suis prioribus esse vulneratum, ejus quoque signum ab eis similia patiendum. Itaque lanceis punctim transforant, sed ad Christi gloriam rivi sanguinis manant. Post haec fama divulgat, turba fidelium convolat, vasculis stillantem cruorem excipiunt, membra sua debilia perungunt. O mira Jesu Christi miracula quae operatur per sanctae crucis signacula! Mox caeci visu jocundantur, surdi auditu gratulantur, muti voce laetantur, claudi gressu exultant, quique debiles sospitate tripudiant, Judaei laudem Christi magna voce jubilant. Qui protinus credentes baptizantur, sanctam crucem summo honore venerantur.

Quodam tempore quidam Judaeus Romam pergebat, [Col. 1003C] qui nocte imminente in quodam antiquo templo ydolorum juxta viam quiescebat; sed quia haec locum horroris [hic loci horrorem] expavit, signo sanctae crucis se signavit; et media fere nocte multitudo daemonum advenit, inter quos quidam ut rex in sublimi consedit, ab aliis inquirit quid quisque mali egerit. Illis suas nequicias referentibus, unus in medium prosilit, se Andream, summae religionis virum, in amorem cujusdam monialis perduxisse, retulit, hocque negotium eo perductum ut nocte sero cum de ea discesserit, alapam ei in posteriora blandiens dederit. In cujus laudem dum omnes conclamant, industriamque omnes collaudant, simulque cohortantur ut coeptum opus perficiat, princeps maliciae jubet inquirere quisnam praesumpserit [Col. 1003D] in ejus domo delitescere. Maligni autem satellites accurrunt, Judaeum diligenter inspiciunt, admirantesque: »Ecce, inquiunt, vas vacuum et tamen signatum.« Hoc audito maligni spiritus ut fumus disparuerunt, quia nomen sanctae crucis ferre non valuerunt. Judaeus autem surgens eadem hora ad episcopum venit cunctaque quae viderat retulit. Episcopus vero humi prostratus Deum laudat quod eum a peccato custodierat, Judaeum credentem baptizat, non multo post presbyterum ordinat, templum in quo daemones convenerant in honore sancti Andreae apostoli dedicat. Sic uterque per virtutem crucis salvatur quos diabolus in sua potestate habere gloriabatur. Sed sicut per crucem praedestinati [Col. 1004A] ad vitam reparantur (fo 238), sic reprobi per eam strangulantur, nam Julianus Apostata, adhuc puer, magicam artem discere volebat; quem magus in deserta domo includebat; ipse autem egressus coepit daemones invocare, de quorum visione perterritus Julianus coepit se signo sanctae crucis signare. Hoc viso, daemones aufugerunt et miserum pavefactum solum reliquerunt. Magus ingressus inquirit si quid viderit. At ille dixit se horridos Aethyopes vidisse, sed signo crucis a se edito subito non comparuisse. Ille vero affirmat eos de hoc signo indignatos fuisse et ideo praesentiam sui subtraxisse, unde ipse infelix tanto odio coepit Dominicam crucem execrari quod omnem Christianam religionem coepit toto corde abhominando detestari, [Col. 1004B] atque imperator factus paganismum per orbem exercere ac Christianum nomen, in quantum potuit, conatus est sub coelo delere. Ecce crux quae omnibus est causa salutis extitit huic fovea mortis.

E contra per hanc salvatus est Cyprianus, ad vitam ante saecula praedestinatus. Hic famosus magus cum plurimos magicis artibus dementasset, multa horribilia flagicia perpetrasset, plures mulieres praegnantes carminibus divisisset parvulos earum daemonibus immolavisset, per virtutem sanctae crucis tali modo venit ad viam salutis. Erat quaedam Justina virgo Deo amabilis, quem (sic) hic magus conabatur inclinare ad consensum suae libidinis. Spiritum itaque fornicationis ei immittit, quem illa facto signo crucis a se reppulit. A quo dum Cyprianus [Col. 1004C] requisisset cur virginem non adduxisset, dixit se signum vidisse terribile et mox ab ea fugisse. Quem ille deridens fortiorem misit, qui signum crucis similiter aufugit, sciscitantique Cypriano cur virginem non adduxerit, ob quoddam terribile signum se non potuisse respondit. Tunc principem daemoniorum mittere curavit, qui se in mulierem transfiguravit, virginem blandis verbis et igneis telis sollicitavit. Quae mox ut signum crucis edidit, ille malignus ut fumus evanuit confususque ad magum rediit, se quoddam tremendum signum fugisse retulit. Interroganti autem Cypriano quod illud signum esset quod omnem fortitudinem eorum solvisset, respondit diabolus Christi crucem omnes [Col. 1004D] vires eorum enervare omnesque (fo 238 vo) diabolicas artes crucem triumphare. Hoc audiens Cyprianus, diabolum respuens, ad Christum convertitur et in omni Christiana religione perfecte pollens, episcopus et nobilis doctor Ecclesiae praeficitur, atque cum eadem Justina ad diversa supplicia se hostiam vivam Deo offerens gloriosus martyr efficitur. Sic per crucis vexillum referunt electi tropheum. Quae autem sit hodierna festivitas scire debet vestra fraternitas.

Cosdras rex Persarum Judaeam depopulavit, crucem sanctam ab Hierosolimis in terram suam asportavit, ibique aeream turrim pro coelo construxit, in qua similitudinem solis et lunae stellarumque finxit: Quae turris quodam artificio movebatur et mugitum [Col. 1005A] tonitruorum imitabatur. Aqua quoque per fistulas occultas ascendebat, per quasdam cavernas pro pluvia descendebat. In hac turrim (sic) crucem a dextris suis pro filio suo fixerat, a sinistris autem gallum aureum pro Spiritu sancto posuerat, in medio ipse in throno sedens se ut Deum Patrem coli jusserat. Ad quem Heraclius imperator Romanorum cum exercitu venit, eique filius Cosdrae cum manu valida ad Danubium occurrit. Placuit itaque populo ut principes singuli duellum in ponte inirent vincentique omnes obedirent. Quo facto Heraclyus victoriam obtinuit omnisque exercitus ei paruit. Qui regnum Cosdrae sibi subjugans in coelum ipsius cum paucis ascendit, tyrannum in solio repperit, si velit baptizari interrogat, rennuenti caput amputat. [Col. 1005B] Filium ejus adhuc puerum omnemque exercitum baptizari imperat, quem ipse de fonte elevat, tradito sibi regno in solio patris collocat, ablata cruce cum gaudio Hierosolimam adiit. Qui de monte Oliveti imperialibus insignibus falerato equo vehitur, sed porta civitatis ante eum conjuncto muro obstruitur; et ecce crux sancta nimio fulgore in coelis resplenduit quam angelus Domini in porta stans manu tenuit: »Quando, inquit, rex coelorum per has portas passurus est ingressus, non purpura nec [Col. 1006A] diademate nitens, equo superbo, sed vilis aselli dorso est invectus.« His dictis angelus recipitur coelis. Imperator autem, depositis ornamentis, crucem manu bajulat, ymnum Domino cum omni populo jubilat. Cui mox porta reseratur, crux sancta in loco sibi praeparato venerabiliter (fo 240) exaltatur. Eodem die per crucem gloriosam recepit mortuus vitam, quatuor paralitici adepti sunt sanitatem, decem leprosi sospitatem, XV caeci luminis claritatem, plurimi a daemonibus liberati, quamplures a variis languoribus curati. Mox etiam ut crux de fano Cosdrae bajolatur, suavissimus odor de illa provincia volitans omnium in Hierosolimis pectoribus infundebatur.

Hodie etiam Cornelius Romanorum episcopus [Col. 1006B] atque Cyprianus Kartaginensis Ecclesiae episcopus sanguinem suum pro ovibus sibi creditis effuderunt atque regna coelestia coronandi intraverunt.

Nunc, karissimi, sanctam crucem laudibus exaltate, hos sanctos precibus pulsate, ut qui vos cruce redemit, sanguine suo regni cohaeredes fecit, concedat vobis per vexillum sanctae crucis de mundo triumphare et cum sanctis in coelesti Hierusalem perhenniter exultare. Ubi oculus non, etc. (I Cor. II).



DE SANCTO MATTHAEO.
[Col. 1005]

[Col. 1005C] Hodie, karissimi, retulit nobis evangelium qualiter Dominus de vili fecerit preciosum, qui Mathaeum publicanum constituit evangelistam et apostolum. Hunc quippe de theloneo in apostolatum vocavit, judicem orbis super thronos XII collocavit. Hic primus Evangelium scripto edidit per quod gloria Christi universo mundo innotuit. Non sunt enim loquelae neque sermones quorum non sint auditae voces eorum (Psal. XVIII); hunc inter evangelistas forma hominis repraesentat quia Christum pro peccatoribus in humana forma venisse prae aliis narrat. In Aethiopia verbum vitae disseminavit, multum fructum signis et portentis Deo congregavit. Filium namque regis de morte suscitavit, regem cum omni populo baptizavit; sed postquam hic rex ad Dominum perrexit, et alius sceptro ejus successit, voluit [Col. 1006C] filiam regis a Mathaeo velatam sibi copulare, sed apostoli mentem non potuit ad consensum harum nuptiarum inclinare. Unde jussu ejus apostolus missas celebrans super altare decollatur, sicque senatoribus coelestis curiae laureandus associatur. Post haec jussit rex domum regis filiae copioso igne circumdare, sed conversum incendium consumpsit regis palacium. Rex vero vix evasit cum filio, sed filius arripitur mox a daemonio flebilique strangulatur exterminio; pater autem ejus totus lepra perfusus insania mentis capitur, proprio mucrone perfoditur. Hunc, karissimi, apostolum Dei deposcamus ut mortem animarum evadamus et in vera vita cum illo sine fine gaudeamus. Ubi oculus, etc. (I Cor. II.)



DE SANCTO MAURICIO ET SOCIIS EJUS.
[Col. 1005]

[Col. 1005D] Hodie, dilectissimi, sanctus Mauricius miliaque martyrum quorum hodie festa colimus, possunt multum vota nostra apud Deum juvare, si solliciti sitis vos eorum meritis commendare. Eo tempore Romani imperatores universo orbi imperabant, cunctaque regna eorum imperio obtemperabant; unde a remotis Orientis partibus Maximiano imperatori legio cum ducibus in auxilium mittitur quae in transitu ab Hierosolimorum episcopo fide et baptismate [Col. 1006D] imbuitur, a Romano pontifice praeceptis divinis instruitur. Qui ad Maximianum pervenientes ad persequendos Christianos coguntur, sed nefario edicto parere contemnentes omnes pro Christo occiduntur. Erant autem sex milia sexcenti LXVI viri numero quorum nomina scripta sunt in coelo, qui omnes contemnentes scelesta jussa principum meruerunt sanguine laureati adire Regem omnium regum. Fertur quod per tota montana hac nocte [Col. 1007A] coelitus ardeant lumina, quo a bestiis vel volucribus delata sunt illorum morticinia. Hos precamini, karissimi, [Col. 1008A] ut de tenebris eripi [valeatis] et perenni luce cum eis fruamini.



DE SANCTO MICHAELE.
[Col. 1007]

[Col. 1007A] Si locutus fuerit homo devorabitur (Job XXXVII). Homo, karissimi, loquens de Deo ita immensitate magnitudinis ejus devoratur, velut lapillus si magno mari immittatur. Omne enim quod summa eloquentia de Deo protulerit, ita est quasi stillam de immenso pelago hauriens tulerit. Quid enim homo nisi vermis et quid Deus nisi majestas incomprehensibilis est? Cujus autem intellectus potest in [Col. 1007B] ista vita capere aut cujus mens valet intelligere quid sit trinitas in unitate, unitas in trinitate; Deum cuncta pugillo concludere, et tamen totum in omni loco subsistere? Sed cum homo, qui est putredo, nichil dignum valeat loqui de Deo, qui est inedicibilis dulcedo, saltem pro modulo nostro aliquid hodie loquamur de angelicis (fo 242) spiritibus donante Dei gratia in superna patria civibus. Dignum est enim ut de his inter nos suspirando conferamus cum quibus Regem gloriae in coelesti Hierusalem nos speculaturos speramus, praesertim cum hodie sollemnia angelorum colamus. Ipsi namque de nostris profectibus gratulantur, de nostris excessibus tristantur. Preces et vota nostra Deo repraesentant, opera et voluntates jugiter renunciant, [Col. 1007C] nos in perenni gaudio sibi associari optant. Horum itaque novem ordines referuntur qui ad summae Trinitatis ministeria mire disponuntur, scilicet angeli qui singulis hominibus ad tutelam vel solatium vel auxilium mittuntur, a quibus daemones ne quantum volunt noceant reprimuntur; archangeli, qui ad summa peragenda vel nuncianda mittuntur quibus singulis gentibus praeesse creduntur; virtutes, per quos (sic) signa et miracula administrantur; potestates, per quos vicia et daemones refrenantur; principatus, qui angelorum agminibus principantur; dominationes, qui ipsis principibus dominantur; throni, per quos judicia Dei exercentur; cherubin, per quos scientia divinae cognitionis [Col. 1007D] exhibetur; seraphin, per quos ardor divini amoris praebetur. Hos quippe Dominus in Evangelio denotat, qui mulierem fuisse commemorat quae decem dragmas habuit, sed unam perdidit, quam accensa lucerna quaerere curavit, inventa amicas ad congratulandum convocavit (Luc. XV). Mulier quae X dragmas habuit est Dei sapientia quae X ordines electorum ad coeleste palacium condidit; sed una dragma tunc periit cum homo de gaudio in exilium decidit. Quam mulier accensa lucerna quaesivit quando Divinitas in carne mundum signis illustrans hominem redire docuit. Inventa amicas ad congratulandum convocavit, cum angelicas dignitates ad collaetandum salvato homini invitavit. Item dicit quod quidam homo oves centum habuerit. Qui [Col. 1008A] postquam unam perdidit, nonaginta novem in deserto reliquit, perditam quaerere abiit, inventam humero imposuit, domum veniens amicos congratulari monuit (ibid.). Homo qui centum oves habuit est Deus qui supernam patriam in centum choros electorum disposuit; sed una ovis aberravit dum homo (fo 242 vo) lupum diabolum sequens a pascuis paradysi deviavit. Bonus autem pastor Christus nonaginta [Col. 1008B] novem in deserto reliquit dum angelorum agmina in coelo deseruit, hominem perditum in terris quaesivit; humeris imposuit, dum diram noctem [mortem] pro nobis in cruce sustinuit; domum veniens amicos jubet congratulari dum in coelum rediens angelicos cives monet redempto homini collaetari.

Hodie etiam retulit evangelium quo modo Creator angelorum et hominum praecipit ne proximi a nobis contemnantur, quorum angeli semper faciem Patris contemplantur (Matth. XVIII). Proximi nostri non sunt a nobis in necessitate contemnendi, sed potius pro posse nostro confovendi, qui angelis sunt in coelis coaequandi et regni Christi nobiscum participandi. Quibus etiam angeli singulis deputati sunt ad custodiam, cum quibus, si eis consenserint, haereditabunt [Col. 1008C] gloriam. Qui etiam ad nos quando missi veniunt, semper tamen faciem Patris inspiciunt, quia eum non excedunt, sed in eo qui ubique est discurrunt. Hos utique offendimus si proximos nostros, eorum scilicet alumnos, contemnimus; et si eis obsistimus, et ipsi nostris obsistunt precibus. Hii septuplum solem vincunt sua pulchritudine et tamen jugiter desiderant in Solem justiciae insaciabiliter saciando prospicere. Coelestis autem curia ex angelis et hominibus est perficienda, et ideo tot homines in coelum ascensuri sunt quod [quot] angeli ibi remanserunt. Qui etiam pro diversis meritis cum diversis angelorum agminibus gaudia sortiuntur, sicut et ipsi diversis ordinibus disponuntur. [Col. 1008D] Angeli namque dicuntur nuncii. Qui ergo quo [quae] de futura vita sapiunt, ea pie proximis nunciare contendunt, hii nimirum in ordinem angelorum tendunt. Archangeli autem summi nuncii dicuntur; et qui summa de Deo sentiunt eaque aliis insinuare solliciti sunt, hii profecto in consortium archangelorum currunt. Qui vero virtutibus pollentes mira operantur, virtutum utique contubernio aggregantur; et qui vicia calcant, daemonibus imperant, profecto in consortium potestatum properant. Qui autem hic primatum tenent sanctitatis, hii nimirum erunt ibi participes principatuum dignitatis. Qui vero sanctimonia cunctis motibus carnis et vitae desideriis dominantur in claritate (fo 244) dominationum utique sublimantur. Et qui zelo Dei impios et [Col. 1009A] peccatores impugnando judicant, inter thronos se censeri gaudeant, quibus Deus praesidens cuncta juste ordinat, remunerat, judicat. Qui autem pleni scientia terrenis se deprimi, a coelestibus tamdiu differri suspirant, in ordinem profecto cherubim festinant. Qui vero in amore Dei ardentes alios in dilectionem accendere anhelant, revera in altitudinem ordinis seraphim meant.

Porro ut Lucifer rutilat inter astra, sic primus angelus fulsit inter ista agmina. Qui mox ut his despectis Deo aequalis esse voluit, a summa gloria in ima baratri corruit omnesque qui ejus elationi consenserunt de coelo praecipitati sunt. Unde Johannes refert quod mulierem in coelo amictam sole viderit quae lunam sub pedibus et coronam de XII [Col. 1009B] stellis contectam in capite habuerit, et ipsa prae dolore ventris, ut puta jam parturiens, clamaverit. Ante quam draco rufus VII capita habens stare videbatur, qui mox genitum puerum devorare minabatur; sed hac spe frustratur, quia statim ut puer nascitur, ad thronum Dei rapitur. Mulieri vero duae alae dantur quibus in solitudinem volans a dracone salvatur. Interea oritur bellum in coelo a Michahele archangelo et dracone eptacephalo. Michahel et angeli ejus praeliabantur et draco angelique ejus pugnantes vincebantur. Victi de coelo projiciuntur, in terram mittuntur. Draco vero terciam partem stellarum cum cauda sua de coelo traxit et obscuratas in terram dejecit. Tunc persultant voces in coelo laudantium angelorum quia [Col. 1009C] projectus est accusator fratrum nostrorum. Draco autem magnum flumen de ore post mulierem evomuit, quod terra opem ferens mulieri absorbuit (Apoc. XII). Post haec terribilis bestia in terra apparuit cui draco suam virtutem tradidit, quae milia sanctorum calcavit, ipsam demum cum dracone stagnum ignis et sulphuris devoravit (Apoc. XIII). Deinde nova Hierusalem cernitur quae mira varietate gemmarum disponitur, angelorum custodia circumvallatur, summa claritate aeterni solis illustratur (Apoc. XXI). Haec, karissimi, valde mira sunt quidem ad audiendum, sed multum dulcia (fo 244 vo) ad intelligendum.

Mulier haec quae in coelo conspicitur est Ecclesia quae a Christo in coeleste regnum introducitur. [Col. 1009D] Haec ideo mulier dicitur quia jugiter per eam spiritualis soboles gignitur. Haec sole amicitur quia fulgore solis justiciae ambitur. Sub cujus pedibus luna esse memoratur quia mutabilis gloria hujus mundi ab Ecclesia calcatur. Corona de XII stellis contecta [contexta] redimitur, quia doctrina de XII apostolis conscripta insignitur. Haec parturiens prae dolore clamat, quia Ecclesia spirituales filios gignere cum magno gemitu laborat. Draco rufus est diabolus. Ideo draco, quia plenus maliciae veneno; idcirco rufus, quia homicida ab initio lividus. Hic natum mulieris devorare conatur, quia diabolus jugiter bonis operibus Ecclesiae insidiatur; sed natus puer ad Deum rapitur, quia [Col. 1010A] bonum opus cujuslibet fidelis, tutante Deo, a nequicia diaboli celatur et in ultimis ab eo recompensatur. Duae alae mulieri dantur quibus a dracone liberatur, quia Ecclesiae duo praecepta caritatis dantur quibus quasi geminis alis per contemplationem ad alta volans in deserto hujus mundi a dracone salvatur. De quo dracone surgunt VII capita, quia de fonte diabolo oriuntur VII principalia vicia: primum est superbia cum homo cor suum exaltat et Domini Dei sui praecepta transgrediendo calcat. Haec est initium omnis peccati (Eccli. X), separans animam a consortio Dei, iniens [uniens] eam corpori diaboli. Secundum est invidia, cum quis invidet alium habere quod ipse solus vellet possidere. Per hanc mors in orbem [Col. 1010B] terrarum intrasse dicitur (Sap. II), per hanc membrum diaboli efficitur. Tercium est inanis gloria, cum quis laborat vanitate hujus mundi florere et cuncta opera sua facit pro humano favore. Hii in futura vita partem non habebunt, quia hic mercedem suam receperunt (Matth. VI). Quartum est odium, quod est spirituale homicidium. In morte enim qui proximum non diligit, et homicida est qui odit fratrem suum (I Joan. III). Quintum est avaricia, cum tantum terrena congregat et in his spem suam collocat. Haec est radix omnium malorum, quia est servitusidolorum (Coloss. III). Sextum est crapula, cum quis tantum gulae illecebris deservit, et omne studium ventri ut porcus impendit (fo 246). Quorum autem corda hic crapula gravantur, illic cum divite in [Col. 1010C] flamma arescentes cruciantur. Septimum est luxuria, cum quis tantummodo inmundiciae sordibus se involvit et templum Dei qualibet spurcicia polluit. Horum dulcedo vermis dicitur et Dominus ignem et vermem super carnes eorum daturus scribitur.

De his VII capitibus quasi de VII fontibus omnia vicia oriuntur cunctaque peccata his ducibus committuntur. Haec VII nociva capita sunt per VII dona Spiritus sancti superanda. Contra haec etiam capita dedit Deus activis VII legalia praecepta, contemplativis similiter mandata evangelica.

Activis: Honora patrem tuum et matrem. Non occides. Non moechaberis. Non furaberis. Non falsum testimonium dices. Non concupisces rem proximi tui, non uxorem nec omnia quae illius sunt [Col. 1010D] (Exod. XX).

Contemplativis: Beati pauperes spiritu, mites, lugentes, justiciam esurientes, misericordes, mundicordes, pacifici (Matth. V).

Cum hoc dracone Michahel pugnat quia per ejus ministerium Deus hunc in extremo examine damnat. Michahel etiam quod quis sicut Deus? sonat, Christum magni consilii angelum designat, qui pro Ecclesia diabolum expugnavit, quod solus Deus facere praevaluit. Hic draco de coelo eicitur, quia diabolus de Ecclesia expellitur; in terra mittitur quia in Judaeam terrena sapientem propter perfidiam ire permittitur. Draco partem stellarum de coelo in terram trahit, quia multos in virtutibus fulgidos pecarnis [Col. 1011A] illecebras deicit. Ecclesia habet tres partes, scilicet perfectos, imperfectos, ypocritas. Perfecti sunt qui per caritatem voluntarie Deo serviunt; imperfecti sunt qui per timorem quasi coacti subjecti sunt; ypocritae sunt qui bona publice simulant, mala occulte perpetrant. Hii tercia pars stellarum dicuntur, quia inter stellas vitae scilicet sanctos fulgere cernuntur; sed hos draco cauda sua de coelo in terram pertrahit dum eos a simulata sanctitate in apertam maliciam prorumpere facit. Cauda etiam draconis Antichristus erit, qui ultimam persecutionem exercebit et plurimos de Ecclesia ad iniquitatem pertrahit. Terciam partem stellarum dicitur draco de coelo traxisse, quia fertur tercia pars angelorum corruisse. Flumen [Col. 1011B] magnum draco de ore post mulierem misit, quia suo instinctu saevam (fo 246 vo) persecutionem Ecclesiae inmisit; quod terra absorbuit quia caro Christi tempestatem persecutionum consumpsit. Bestia quae apparuit, cui draco virtutem suam [tradidit], est Antichristus, quem totum replebit diabolus. Bestia sanctos conculcavit, quia Antichristus omnes fideles sibi resistentes inmanibus poenis exterminabit. Quae postea cum dracone damnabitur quando diabolus cum toto corpore suo, cunctis videntibus, in stagnum ignis et sulphuris per Michahelem praecipitabitur. Post haec nova Hierusalem cernitur, quia, peracto judicio, per Michahelem Ecclesia in coelestem Hierusalem intromittitur. Hujus civitatis discolores gemmae translucidae [Col. 1011C] sunt, diversis virtutibus animae splendidae. Custodia angelorum est dulcis societas eorum; luminis Dei illustratio est vultus claritatis ejus facie ad faciem perennis contemplatio. Tunc sancti de ejectione sui accusatoris laudem Deo jubilabunt, quia de separatione diaboli suique corporis in aeternum exultabunt.

Quidam mirantur de angelis cur non pius quam tria nomina, scilicet Michahel, Gabriel, Raphabel [Col. 1012A] habeantur; unde scire debetis haec nomina eis indita ab hominibus, cum tanta scientia sit in angelis ut non indigeant nominibus.

Ideo autem praecipue hodie sancti Michahelis memoriam recolimus quia ipse dicitur paradysi praepositus et ad suscipiendas fidelium animas constitutus. Hic etiam archangelus legitur Israheliticae plebis princeps fuisse et eos de Aegypto cum columna ignis vel nubis praecessisse cunctaque signa Deum per eum in via fecisse. Hic Josue et populo Dei cum hostibus pugnaturo venit in adjutorium; hic Daniel orante de Babylonico jugo absolvit populum. Hic fertur in monte Gargano fidelibus apparuisse et specum sibi ad solatium nostri pro ecclesia dedicavisse. Quodam autem tempore [Col. 1012B] barbari Christianis bellum indixerunt, qui triduano jejunio auxilium archangeli Michahelis imploraverunt. Quibus idem angelus apparuit, hostibus obviam ire monuit, se eis opem laturum innotuit. Christiani igitur animati paganis obviam praecesserunt, juxta montem Gargano aciem instruxerunt. Et ecce subito mons (fo 248) contremuit, caligo magna eum operuit, crebra fulgura micant, ignea tela in hostium catervas volantia se vibrant. Quid plura? Hostes partim trucidati, partim fulminati, in fugam vertuntur; Christiani per auxilium sancti Michahelis victoria laeti potiuntur. Hodie, karissimi, in conspectu angelorum Domino psallamus [(155) 1Kb] ac jugiter ei in timore serviamus, quia angelus Domini in circuitu timentium Deum se inmittet et de omni angustia [Col. 1012C] eos eripiet (Psal. XXXIII). Ideo omni tempore sanctum Michahelem invocemus, ut sicut in illo praelio victor per eum extitit Christianus populus, ita in ultimo praelio archangeli Michahelis et eptacephali draconis nos cum muliere amicta sole duabus alis caritatis ad coelestia volare, et cum victore archangelo Michahele omnique milicia angelorum cunctaque frequentia sanctorum mereamur in coelesti Hierusalem triumphare. Ubi oculus non vidit, etc. (I Cor. II).



DE SANCTO DIONYSIO ET SOCIIS EJUS.
[Col. 1011]

[Col. 1011D] Oportet, karissimi, ut hodie sanctum Dionisium cum sociis suis cum laudibus habeamus in memoria, quatenus ipsi nostri dignentur memorari in aeterna gloria. Hic sapientia et dignitate Atheniensium princeps per Paulum apostolum ad veram sapientiam Christum convertitur, ab eodem apostolo eidem civitati antistes praeficitur. Qui mox inhianter Christi nomen dilatavit, infidelium multitudinem fidelium numero aggregavit. Deinde Romam properat videre Petrum et Paulum in vinculis constitutos, sed invenit eos jam martyrio coronatos. Qui a Clemente papa in Galliam ad praedicandum dirigitur, Parisius praesul efficitur. Virtutibus et signis gentem illam illustravit, factis et dictis populum Christo [Col. 1012D] Domino subjugavit. Deinde cum Rustico archipresbytero et Eleuthero archidiacono a paganis capitur, colaphizatur, conspuitur, illuditur, loris crudeliter ligatus trahitur, praefectus [praefecto] sistitur. Qui cum nec minis nec praemiis possent a vero Deo flecti, expoliantur, acerbiter flagellantur, tenebroso carceri mancipantur; inde producti in catasta extenduntur, flagellis caeduntur. Post haec hostia Dei Dionisius super lectum ferreum extensus flammis exuritur, (fo 248 vo) adustus bestiis devorandus objicitur. Signo autem crucis edito non laeditur, unde in clybanum ardentem mittitur; sed oratione fusa, ignis extinguitur. Ut aurum vero examinatus de fornace extrahitur, patibulo appensus diutissime [Col. 1013A] caeditur, demum in carcerem retrudi jubetur. In quo dum missas celebraret, fidelos Dominicis sacramentis confirmaret, subito lux immensa de coelo resplenduit, Dominus Jesus cum multitudine angelorum adveniens, athletam suum consolans panem sanctum ei tribuit, mox regnum Patris donaturum spopondit. Post haec sancti a carnificibus educuntur, multis injuriis. diversis suppliciis affecti, capite plectuntur. Postquam ergo pastor occiditur, grex Domini a saevis lupis invaditur; nam eadem die magna multitudo fidelium exemplo magistri pro Christo occisa occubuit et cum palmis in conspectum Agni introire meruit. Ut autem pius Dominus suorum militum gloriam declararet, lumen desuper effunditur permaximum, [Col. 1014A] et ecce subito cadaver Dionisii se erigit, manu caput truncatum longius gerit, angelo utique gressum ejus regente et coelesti luce circumfulgente. Coelestis namque turba prosequitur, dulcisonus ymnus Deo concinitur. Multi admirantes Christo crediderunt, increduli timore perterriti fugerunt. Post haec basilica super corpora sanctorum fabricatur, in qua usque hodie pie petentibus gratia divina eorum meritis praestatur. His, karissimi, corda vestra fundite qui per dira supplicia potuerunt sanguinem suum fundere, ut vos Deus de angustia in latitudinem educat et in regno suo cum illis salvos faciat. Ubi oculus, etc. (I Cor. II.)



DE SANCTO LUCA, DIE DOMINICO.
[Col. 1013]

[Col. 1013B] Sanctus Lucas cujus hodie agimus festa, ortus de Antyochia, imbutus arte medicina (sic), apostolica instructus doctrina, fidus erat comes Pauli apostoli, in Achaia scripsit evangelium Christi. Hic formam vituli gerit quia refert quomodo Christus vitulus saginatus pro nobis oblatus sit. Postquam plurimum [Col. 1014B] fructum Domino scriptis et dictis attulit hodie plus quam LXX annorum virgo plenus Spiritu sancto in Bithinia obiit et Regem gloriae in gloria adiit. Hujus scripta, karissimi, sequamur et ejus merita precemur ut mansuris gaudiis (fo 250) inseramur. Quae oculus non vidit, etc. (I Cor. II.)



IN DOMINICA DE SYMONE ET JUDA.
[Col. 1013]

[Col. 1013C] Symon et Judas, apostoli Dei, quorum hodie natalicia colimus, karissimi, fratres leguntur Jacobi fratris Domini. Hii cum aliis apostolis nationes judicabunt et cum judice Deo in aeternum regnabunt. Hii quoque ut duo luminaria mundum signis et doctrinis illuminaverunt et hodie cum triumpho vitae senatum possederunt. Ex his postquam Symon in Aegypto, Tatheus (sic) in Mesopotamia Christum populis notificavit, uterque Persidam intravit in qua ydola subvertunt, regem Babyloniae cum omni populo convertunt. Post multa signa et prodigia in quodam templo ydola destruunt, unde pontifices [Col. 1014C] templorum per duos magos Zaroen et Arfaxar incitati in apostolos irruunt, cunctis (sic) eos perimunt; sicque stola sua purpura sanguinis tincta coelestia templa adeunt. Mox fulgura terribilia micuerunt quae magos cum templo consumpserunt. Rex autem, qui per apostolos credidit, pontifices templorum perdidit, basilicam magnifico sumptu construxit in quam apostolorum corpora transtulit. Ad hanc, karissimi, manus et corda extollite, votis et precibus eos deposcite ut in die judicii sitis cum illis a dextris Dei. Ubi oculus non vidit, etc. (I Cor. II.)



DE OMNIBUS SANCTIS.
[Col. 1013]

[Col. 1013D] Confitebuntur coeli mirabilia tua, Domine, etenim veritatem tuam in Ecclesia sanctorum (Psal. LXXXVIII). Coeli cottidie repraesentant Dei mirabilia dum mundum illustrant per solem et lunam et sydera. Veritatem ejus confitetur Ecclesia sanctorum dum omnia per Christum, qui est veritas, facta esse plaudit congregatio justorum. Coeli mirabilia Dei confitebuntur quando cum astris omnique creatura incomparabili splendore immutabuntur. Tunc Ecclesia sanctorum veritatem Dei confitetur, quia in judicio a Christo generatio rectorum benedicetur (Psal. CXI). Mirabilia Dei confitentur coeli quia angeli, in quibus Deus habitat, jugiter jubilant magnalia Dei. Veritatem ejus confitetur sanctorum Ecclesia, quia perhenniter [Col. 1014D] collectio beatorum in coelesti Hierusalem resonat Christi beneficia. Et quia hodie, (fo 290 vo) karissimi, sollemnia omnium sanctorum celebramus, in congregatione nostra Christum Dei veritatem cum angelis corde et ore concinamus, sanctos ejus dignis praeconiis extollamus, ut eorum meritis adjuti in gaudio Domini aeternaliter congaudeamus.

In primis igitur in voce exultationis et jubilationis magnificemus Dominum Deum summum qui sua majestate totum condidit mundum, quem jugiter jubilat concentus angelorum cujus dulcis laus est in Ecclesia sanctorum (Psal. CXLIX). Recolenda est nobis devote in unitate trinitas; adoranda est suppliciter in trinitate unitas, per quam angelica [Col. 1015A] dignitas sublimatur, hominum humilitas ad coelestia sublevatur. Sanctus, inquam, sanctorum in sanctis suis est hodie laudandus, cujus sanctitate fidelium populus est sanctificandus, aeterna vita remunerandus, perhenni gloria beatificandus. Deinde gloriosa Dei Genitrix perpetua virgo Maria summis laudibus a nobis extollatur per quam perditus mundus ad vitam restauratur; quae regina coelorum cunctis angelis est honorabilis, domina mundi omnibus sanctis venerabilis. Huic hodie dulci armonya jubilemus per quam cum sit porta vitae, ingressum ad vitam perpetuam habemus. Post haec sunt a nobis glorificanda beatorum spirituum novena agmina miranda, in quibus expressum est signaculum Dei similitudinis, quique feliciter perfruuntur claritate [Col. 1015B] summae beatitudinis. Hii digni sunt semper faciem Patris cernere, et quia sol et luna mirantur ejus pulchritudinem, jugiter in eum prospicere. Ex quibus tres, scilicet Michahel, Gabriel, Raphahel, Patrem et Filium et Spiritum sanctum suis nominibus praeferunt; alii ter trino numero sanctam Trinitatem exprimunt. Hos si digna vita collaudantes venerabimur, eis utique in vera vita cum sanctis Domino consonantes coaequabimur. Dehinc justum est ut homines angelorum concives hodie ymnis efferamus, quos angelis jam polo socios summum Deum cum illis laudare praedicamus. Ex quibus in primis series patriarcharum laudibus recolatur, de quorum semine Christus propagatur, qui est gloria omnium sanctorum et gaudium et laeticia angelorum. Hii figuris [Col. 1015C] Christum et Ecclesiam praesignaverunt et quodammodo vivis (fo 252) operibus mysteria Ecclesiae repraesentaverunt. Adam namque, qui de munda terra procreatur, de cujus latere femina formatur, figuram Christi gerit qui de casta virgine generatur, de cujus latere Ecclesia aedificatur. Alii praecipui patriarchae bisseni forma sunt senatus apostolorum duodeni. Per hos etenim, scilicet Seth, Enoch, Noe, Melchisedech, Abraham, Ysaac, Jacob, Joseph, Moysen, Job, Samuelem, David, qui nominatim exprimuntur, quasi firmis columnis fideles ante legem in justicia fulciuntur. Post hos sunt nobis prophetae rememorandi et magnis praeconiis recitandi, qui futura Christi mysteria quasi praesentia praenunciaverunt, [Col. 1015D] et Christum pro mundo passurum suis passionibus glorificaverunt. E quibus Helyas vel Helyseus Christum praenotat, quorum alter mortuos suscitat, alter vivus coelos penetrat. Quatuor autem praecipui, videlicet Esayas, Jeremyas, Ezechiel, Daniel, figuram IIIIor evangelistarum habuerunt, qui quadruplum mundum copiosis scriptis impleverunt. Porro XII, scilicet Osee, Johel, Amos, Abdias, Jonas, Micheas, Naum, Abacuc, Sophonias, Aggeus, Zacharias, Malachias, XII apostolos expresserunt, qui populum sub lege fidelem scriptis et exemplis ad vitam instruxerunt; inter quos major inter natos mulierum Johannes Baptista maximus fulsit, qui velut Lucifer verum Solem praeveniens nuncius aeterni diei mundo illuxit. Hic Patris Agnum crimina mundi [Col. 1016A] ablaturum digitto demonstrare, unda tingere meruit, quem prophetarum chorus futurum longe praecinuit.

Nunc, karissimi, novae gratiae praedicatores, vitae aeternae praecones, mundi judices, Ecclesiarum principes, apostolos scilicet et evangelistas, dulcisono melo resonemus, summa devotione celebremus qui Verbum Patri coaeternum, pro nobis incarnatum, oculis videre, manibus contrectare, auribus audire, secreta Patris ab ore ipsius ediscere, ipsum Deum videre ad patrium thronum conscendere, et omnia linguarum genera per Spiritum sanctum percipere meruerunt, qui sponsam Christi Ecclesiam signis et scriptis, velut gemmis et monilibus, ornaverunt, proprio sanguine laverunt atque impositam naviculae [Col. 1016B] sanctae crucis strenui (fo 252 vo) nautae de salo hujus saecul ad portum vitae evexerunt; quam IIIIor evangelistae velut quadrigae Dei doctrina sua de IIIIor angulis orbis in coeleste palacium perduxerunt. Ex quibus Petrus in Ytalia pro Christo crucifigitur, Andreas in Achaia crucis supplicio addicitur, Johannes in dolio ferventis olei Romae afficitur, Jacobus in Judaea gladio occiditur, Thomas in India lancea perforatur, Bartholomaeus in India inferiore excoriatus decollatur, Philippus in Asia cruci appensus lapidibus interimitur, Jacobus Hierosolimis de templo praecipitatus conto perimitur; Symon et Tatheus (sic) in Persida feriuntur, Matthaeus in Aethiopia gladio, Mathias in Judaea ferro astris mittuntur. Paulus quoque, qui plus illis omnibus laboravit, [Col. 1016C] pro Christo cervicem Romae praebere non dubitavit. Hii summi Dei amici summique imperatores, gloriosi senatores, jam in angelica curia gloriantes triumphant, per quorum censuram omnes illorum imitatores verique laudatores in sorte justorum tripudiant.

Post hos martyrum est a nobis laudandus chorus quorum suffragio mundus in maligno positus (I Joan. V) est salvandus; qui aeterni Regis boni milites, pro donativo suo pugnantes, sanguinem suum fuderunt, jamque victoria ab hostibus potita vernanti serto laureati in coelis triumphare meruerunt. Ex quibus signifer Stephanus lapidatur, Laurentius sequax vivus assatur, Georgius rota dissipatur, Mauricius [Col. 1016D] gladio transverberatur, Caesarius hodie in mare praecipitatur. Alii variis suppliciis excruciati ferro trucidantur, alii laqueis vel flammis vel undis strangulantur, alii a bestiis dilacerantur, alii flagris, alii fame, alii praecipicio enecantur. Hii omnes diversis modis mundo facti ludibrium jam amicti stolis albis in conspectu Agni meruerunt cum palmis angelorum contubernium. Hos laudibus prosequamur ut quandoque Agnum cum ipsis sequi laudando mereamur.

Exinde lucernas Ecclesiae, scilicet confessores, domus Dei inclitos pictores, exaltemus; merita illorum digna laude praedicemus qui fluentis Scripturarum totam Ecclesiam irrigaverunt, signis et bonis exemplis egregie decoraverunt. Ex quibus Martinus [Col. 1017A] (fo 254), Nicolaus, Remigius, Odalricus [(156) 1Kb] et alii quamplures gloriosis miraculis velut luminaria mundi fulserunt. Ambrosius, Augustinus, Ieronimus, Gregorius et alii quamplurimi affluentia Scripturarum, ceu quatuor paradysi flumina, hortum Dei perfundentes, impetu praedicationis civitatem Dei laetificaverunt (Psal. XLV). Hii quia Dominum a nuptiis revertentem pervigiles expectaverunt, jam in gaudio Domini super omnia bona ipsius constitui meruerunt (Luc. XII).

Horum laudibus conjungitur monachorum et heremitarum coetus, qui carnem suam viciis et concupiscentiis crucifixerunt (Gal. V) et ideo cohaeredes Christi (Rom. VIII) jam centuplum receperunt (Matth. XIX). Horum conversationem mundus inhorruit, [Col. 1017B] atque a se perhorrescens, ut immunda purgamenta evomuit; et ipsi habitu et actu mundo illuxerunt seque ab eo toto corde et corpore elongaverunt, hominum frequentiam fugientes, in solitudine bestiis cohabitantes et ideo colloquio et visione angelorum perfrui meruerunt. Inter quos praecipue Benedictus praeclaris signis et prodigiis ut ignivomum jubar resplenduit, atque egregia doctrina lucernam viae properantibus ad vitam praevius dux nobiliter praebuit. De quorum etiam collegio Antonius, Bachumius [Pachomius?] Hylarion, Macharius et alii innumerabiles signis et sanctae vitae exemplis tamquam stellae in caligine noctis hujus mundi lucebant, et multos se imitantes de naufragio hujus saeculi ad veram lucem pertrahebant. Hii quia aliquando [Col. 1017C] in derisu et in similitudinem improperii habebantur, et vita illorum insania, finis autem illorum exterminium estimabantur, ecce jam inter filios Dei computantur (Sap. V).

Hinc dignum est ut melos candidulis virginibus aptemus et earum praeconia sonoris vocibus concrepemus. Quae sexum cum saeculo vicerunt, carnis illecebras et mundi pompas spreverunt, minas et praemia tyrannorum contempserunt et per diversa supplicia in Sponsi sui amplexus diu cupitos venerunt. Ideo nunc secuntur Agnum quocunque ierit et canticum novum cantant quod nemo alius cantare poterit (Apoc. V). Ex quibus Tecla bestiis objecta igni cruciatur; Agatha praecisis mamillis super ignitas testas [Col. 1017D] volutatur; Agnes flammis invecta jugulatur; Caecilia (fo 254 vo) ferventi balneo imposita gladio enecatur; Margareta variis poenis dilaceratur; Lucia, rogo imposita, ferro trucidatur. Simili exitu aliae innumerae discruciatae Christum Virginis Filium adierunt; aliae vero per pia studia ad matrem Virginem his sociandae pervenerunt. Haec quia accensis lampadibus venienti Sponso obviabunt, cum eo ad nuptias intrabunt (Matth. XXV).

Harum laudibus viduae associantur, in quibus nuptiae Christi causa non iterantur. Ex quibus Felicitas cum filiis VII se hostiam vivam Deo obtulit; Symphorosa cum totidem victima Christi succubuit; [Col. 1018A] Theodota cum tribus filiis, Sapientia cum totidem filiabus pro Christo immolari meruit. Sic aliae plurimae diversis poenarum generibus affectae regnum coeleste sunt adeptae. Aliae vero piis laboribus continentiae studentes, jam cum prudentibus virginibus sunt gaudentes.

Jam nunc plectrum linguae conjugatis solvamus eosque condigno honore solvamus, per quorum procreationem saeculum reparatur, a quibus et Christo cottidie in suis membris ministratur. Ex quibus Adrianus, hortante conjuge, pro Christo mortem sustinuit; Marcellianus cum Marco, instigante Sebastiano, spretis uxoribus, se discrimini obtulerunt; Eustachius cum uxore et filiis hodie necem subiit. Alii vero innumerabiles per bona opera consecuti [Col. 1018B] sunt divicias incomparabiles

Cum his laudem prosequamur poenitentes, eorum exempla sequi studentes, qui peccata sua elemosinis redemerunt, ac sequentibus bonis transacta mala operuerunt. Ex quibus ille quem species monialis decepit, kartam diabolo traditam per Basilium recepit, Theophilus, ob ambitionem apostata factus, manuscriptum per Dei genitricem poenitens a diabolo rehabuit. In Vita Patrum facinorosus, in sepulchris a daemonibus flagellatus, multis signis claruit; Maria Aegyptiaca, Pelagia, Thays sororque solitarii, foedae meretrices, per poenitentiam factae sunt fervidae Christi amatrices. Alii vero absque numero poenitendo ditati sunt vitae praemio.

Horum laudibus omnes fideles subjungamus ex [Col. 1018C] quorum numero nos ipsi esse satagamus. Qui ut Ecclesiae membra corpori effuse inhaeserunt et per operationem nunc ad caput Christum pervenerunt. Ex quibus multi militum (fo 256) ut matrem Ecclesiam defendant saepe pugnando proprium fundunt cruorem; plerique agricolae ut eam pascant per laboris liquescunt sudorem; plurimae mulierum per castitatis pollent pudorem; quamplures puerorum florent parentibus deferendo honorem. His quia in vinea Domini desudantibus impii insultant, jam in requie laudes Deo persultant. Hii omnes ut varii flores hortum Dei ornaverunt atque aeternae vitae odorem factis et dictis spiraverunt. Unde cum Ysaac Jacob benedixit, talia verba dixit: Ecce odor filii [Col. 1018D] mei sicut agri pleni, cui benedixit Dominus (Gen. XXVII). Ysaac Jacob benedixit quia Christus fidelium populum benedictum addicit. Ager plenus est totus mundus odore sanctorum repletus. Diversi flores sunt diversi justorum mores. Ex quibus patriarchae ut flos narcissus fide vernabant; prophetae ut jacinctus spe coruscabunt; apostoli velut palmites de vera vite pullulantes, uvae florem caritate praeferebant; martyres pacientia ut rosa candebant; confessores ut crocus sapientia fulgebant; virgines castitate ut lilium nitebant; monachi purpuram regni humilitatem ut viola praemonstrabant; conjugati aliique fideles per alios flores expressi in virtutibus [Col. 1019A] radiabant. Hii omnes in aspectu Dei exultantes epulantur et in laetitia delectantur (Psal. LXVII). Amplius non esurient neque sicient (Apoc. VII), sed omnibus deliciis pro voto affluent, adhuc duplex gaudium [Col. 1020A] habituri cum corpore et anima simul Regem gloriae in decore suo sunt visuri. Tunc quippe sicut sol fulgebunt et aequales angelis erunt.



Si vis, potes hic finem facere; si autem expedit, haec adice:
[Col. 1019]

[Col. 1019A] De hac felici angelorum et hominum copulatione promittit Dominus prophetica locutione: Ecce ponam Hierusulem in lapides preciosos (Isa. LIV). Hierusalem, quod dicitur visio pacis, est angelorum et hominum cohabitatio quae veram pacem Christum in Patre facie ad faciem contemplatur. Haec in lapides preciosos ponetur quia Hierusalem ut civitas de electis hominibus in virtutibus preciosis construetur. Sternam per ordinem lapides ejus. Lapides Hierusalem per ordinem sternentur dum electi pro meritis inter ordines [Col. 1019B] angelorum disponentur. Muros ejus (fo 256 vo) in smaragdos. Muri Hierusalem smaragdinei sunt angelici ordines noveni, qui jugi visione Dei viridescunt et perhenni gloria splendescunt. Fundamenta ejus in saphiris. Fundamenta Ecclesiae patriarchae fuerunt qui eam coelestibus factis praefigurando fundaverunt, et ideo ut saphyrus aerio colore fulserunt. Propugnacula ejus in jaspides. Prophetae sunt Ecclesiae propugnacula, quia eorum scripta sunt tuta contra daemones et haereticos defensacula. Hii erant ut jaspis viridantes, quia in fide erant pulchre vernantes. Portas ejus in lapides sculptos. Portae sunt apostoli, per quorum doctrinam intramus Ecclesiam, et per quorum censuram introducemur ad gloriam. Heae de sculptis lapidibus aedificantur, [Col. 1019C] quia bona exempla scriptis et factis apostolorum veluti sculpta fidelibus repraesentantur. Omnes terminos ejus in lapides desiderabiles. Omnes termini Ecclesiae sunt omnes populi, omnes linguae, omnes nationes, omnes gradus, omnis conditio, omnis aetas, omnis sexus. Hii ponuntur in lapides desiderabiles, quia de his omnibus eliguntur aedificio Dei aptabiles. Universos filios tuos doctos a Domino; universos [universi] fil i Ecclesiae a Domino docti erunt cum in illa vita omnia in Deo videbunt; nichil est enim quod eos lateat cum Deum, in quo omnia consistunt, inspiciunt. Multitudinem pacis filiis tuis. Ibi multitudo pacis filios Ecclesiae occupabit, quia torrens pacis de omnimoda gloria in eis redundabit. In justicia fundaberis. In justicia haec [Col. 1019D] civitas fundabitur, quia in Christo locabitur per quem uniuscujusque meritum juste remunerabitur. Ponam visitationem tuam pacem (Isa. LX). Cum hic a Domino visitamur, pro peccatis flagellamur; ibi autem nostra visitatio erit pacis multiplicatio. Et praepositos tuos justiciam. Cum praelati hic a nobis facta nostra juste exigunt, digne nos poenis subigunt; ibi autem justicia nobis imponitur cum Christus justicia nobis in praemio dabitur. In terra tua non audietur ultra iniquitas, quia ibi regnabit aeterna aequitas. In terminis tuis non erit contricio et vastitas, quia exuberat ibi dulcis consolatio et caritas. Salus muros tuos occupabit et portas tuas laudatio, quia inter angelos et sanctos per apostolos [Col. 1020A] introductos erit perpetuae salutis jocunda congratulatio (fo 258). Non erit tibi amplius sol ad lucendurper diem, nec splendor lunae per noctem, sed erit tibi Dominus in lucem sempiternam et Deus tuus in gloriam aeternam. Non occidet ultra sol tuus et luna tua non minuetur, quia Dominus pro luce sempiterna tibi stabilietur. Populus tuus omnes justi in perpetuum, terram haereditabunt, ubi gaudium et laeticiam obtinebunt. Non audietur in te ultra vox fletus, et vox clamoris non erit ibi amplius, sed vox salutis et [Col. 1020B] exultationis et vox gaudii cantici et gratulationis. In civitate quippe sonant jugiter organa sanctorum; ibi suavissimo melo dulcisonum ymnum jubilant sine cessatione concentus angelorum. Haec civitas vocatur Dominus ibidem, quia Deus ibi erit in omnibus electis idem. In hac gloria angeli per caritatem permanserunt, ad hanc omnes sancti per fidem et operationem pervenerunt. Horum neutrum sine altero valet; conjuncta hominem ad vitam transferent. Sine fide est enim impossibile placere Deo (Hebr. XI), et fides sine operibus dicitur mortua esse (Jac. XX). Unde et populo Dei lex in duabus tabulis datur (Exod. XXXI), quia per fidem et operationem homo salvatur. In una namque tabula tria ad Deum pertinentia continebantur quibus fides Trinitatis [Col. 1020C] exprimebatur. In altera VII ad proximum pertinentia promulgabantur, per quae operatio instruebatur.

Legitur etiam quod Jacob duas sorores habuerit pro quibus septenis et septenis annis servierit, et ex una VI filios, ex altera duos tantum genuerit (Gen. XXIX, XXX). Jacob populum fidelium exprimit, qui per duas vitas, activam scilicet et contemplativam, ad haereditatem vitae aeternae pervenit. Lia quippe est saecularis vita, quae VI filios generat dum VI opera Evangelii perficere properat, esurientes scilicet pascendo, sitientibus potum tribuendo, nudos vestiendo, hospites recipiendo, infirmos visitando, incarceratos omnesque afflictos consolando (Matth. XXV). Pro hac conjuge Jacob VII annos servit [Col. 1020D] dum devotus populus VII legalia praecepta implere contendit, scilicet patrem et matrem honorare, nullum manu vel lingua mortificare, non moechari, nec furari, non falsum testimonium dicere, non rem alterius concupiscere, non uxorem nec omnia illius auferre (Exod. XX). Porro Rachel pulchra est spiritualis vita (fo 258 vo) quae duos filio parit dum jugiter vel legere vel orare aut verbum Dei audire vel aliis praedicare satagit. Pro hac etiam Israel VII annos famulatur dum fidelis populus VII evangelicis institutis inhianter subjugatur; dum student esse spiritu pauperes, mites, lugentes, justiciam esurientes, misericordes, mundicordes, pacifici (Matth. V). Et ut his florere mereantur, VII donis Spiritus [Col. 1021A] sancti informantur, et haec assequi VII peticionibus Dominicae orationis precantur (ibid.). Per spiritum namque timoris sunt voluntarie pauperes ut a malis liberari valeant et regnum coelorum haereditate capiant. Per spiritum pietatis sunt mites ne in temptatione inducantur et terram viventium possidere digni habeantur. Per spiritum scientiae sua et proximorum mala lugent; in se peccantibus debita indulgent ut et illorum debita relaxentur et tristicia eorum in gaudio conversa consolentur. Per spiritum fortitudinis fame et siti justiciae afficiuntur, et ideo pane cottidiano vel supersubstantiali saturabuntur. Per spiritum consilii misericordes esse conantur ut voluntas Dei sicut in coelis cum angelis, ita et in terra cum hominibus perficiatur, et ipsi misericordiam [Col. 1021B] Christum consequantur. Per spiritum intellectus sunt mundicordes ut eis regnum Dei adveniat et Deum facie ad faciem sicuti est videant (I Joan. III). Per spiritum sapientiae sunt pacifici ut Patris nomen in eis sanctificetur, et ipsi filii Dei vocentur (ibid.). Et quia in his singulis persecutionem propter justiciam patiuntur, ideo regnum coelorum jure haereditario cum angelis summa beatitudine sortiuntur. Et quia eis homines exprobrant, maledicunt, omne malum propter nomen Domini mentientes dicunt, beati erunt, quia in gaudio et exultatione copiosam mercedem habebunt (Matth. V).

Debet autem nosse vestra fraternitas cur haec sancta instituta sit sollemnitas. Romae antiquum [Col. 1022A] templum Pantheon in honore omnium deorum, immo daemoniorum, erat, quod papa Bonifacius, eliminata omni spurcicia ydolorum, in honore Dei Genitricis Mariae et omnium martyrum in Maio dedicaverat. In primis enim non nisi sanctae Mariae et martyrum festivitas colebatur, sed processu temporis, Christiana religione crescente, etiam confessorum sollemnitas instituebatur. Unde quidam Gregorius papa eandem festivitatem in honore omnium sanctorum (fo 260) hodierna die instituit celebrari, ut quicquid toto anno humana fragilitas in celebrationibus sanctorum neglexisset, eorum meritis possit hodie relaxari. Igitur, karissimi, omnium sanctorum meritis et precibus quaerite hodie Dominum (Psal. CIV) orando, quaerite faciem ejus semper (ibid.) bene vivendo, [Col. 1022B] et invenietis requiem animabus vestris (Matth. XI) in aeterna gloria regnando. Omnes sanctos ore et corde invocate, votis et laudibus vos eis commendate ut quicquid toto anno gessistis contra Christianam religionem, Sanctus omnium sanctorum Christus relaxet vobis per illorum intercessionem; et cum idem Rex gloriae admirabilis fieri in omnibus sanctis suis venerit, atque de angelis et hominibus unam rempublicam fecerit, vos in hac copulatione mereamini in clarissimo regni ejus palacio conregnare, et in nuptiis Sponsi et sponsae cum omnibus choris angelorum et sanctorum perenne alleluia decantare.



DE SANCTO MARTINO EPISCOPO.
[Col. 1021]

[Col. 1021B] Dilectus Deo et hominibus, cujus memoria in benedictione est (Eccli. XLV). Sanctus Martinus, dilectissimi, fuit Deo dilectus, et ideo est gloriosus pontifex super plebem suam electus. Hominibus extitit dilectus, quia nimirum populus Dei ejus patrocinio ab hostibus animae et corporis est protectus. Idcirco in benedictione est ejus memoria, quia per universum orbem ab hominibus, et in coelis a beatis spiritibus benedicitur in perhenni gloria. Ab universa quoque Ecclesia hodie nomen Jesu Christi per eum benedicitur, a quo ei tantus patronus praeficitur. Hic gemma sacerdotum appellatur quia ejus preciosa vita ac praeclaris miraculis per totum mundum sacerdotalis dignitas decoratur. Unde a solis ortu usque ad occasum laudabile nomen ejus (Psal. CXII) celebratur et ab omnibus laborantibus in auxilium ejus invocatur. Omnibus se invocantibus celeri ope subvenit, Deusque per ejus merita quaeque petita cuilibet tribuit. Nam absque multis signis quibus est glorificandus, tres mortuos per eum ad vitam resuscitavit.

Hic a Romanis parentibus, tamen gentilibus, in Pannonia generatur, in Ytalia educatur. Duodennis toto animo heremum concupiscit; sed pater ejus, dum (fo 260 vo) esset tribunus militum, devotum [Col. 1022C] desiderium ejus minis compescit. Denique catenatur, militaribus armis invitus implicatur. Adhuc unda baptismatis eum non abluebat, et tamen evangelica praecepta sollicite implebat, scilicet alentes alebat; et oppressis prout potuit in tribulatione subveniebat, uno tantum servulo contentus, cui ipse saepius versa vice serviebat. Quodam hiemis tempore dum pergit Martinus cum commilitonibus, obviat eis nudus pauperculus, poscens misericordiam a transeuntibus; et dum omnes praetereunt miserum, Martinus arripuit gladium, clamidem qua indutus erat dividit, partem pauperi tribuit. Cui Dominus nocte insequenti cum multitudine angelorum apparuit, partem vestis a Martino datam praetulit; hac se a Martino, necdum baptizato, vestitum retulit. [Col. 1022D] Qua visione sanctus Martinus animatus, et majoris gratiae spe roboratus, cum esset decem et octo annorum fonti Christi immergitur et mox totus in Dei servicium convertitur. Interea Juliano Deo odibili ad pugnam properante, et militibus donativum erogante, Martinus miliciam cum donativo abnegat; sed eum tyrannus in carcerem recipi imperat ut eum inermem hostibus objiciat. Pius autem Dominus omnium utilitati consulit dum suum fidelem militem periculo eximit, quia necessitatem pugnae [Col. 1023A] adimit. Postera namque die hostes pacem petiere, se cum suis omnibus imperatori subdidere.

Exinde Martinus, relictis armis, monachico habitu induitur, Hylario Pictaviensi episcopo conjungitur, cum quo aliquamdiu commoratus ad parentes tendit; sed ei diabolus in via occurrit, se ei in omnibus adversaturum promittit. Qui silvam ingressus a latronibus capitur, ligatur, in abdita ductus uni incustodiendus commendatur. Qui per Martini verba Deo. credidit eumque solvens ad viam deducit, latrocinium execratur, Martinum fidus comes discipulus commitatur. Martinus autem ad parentes perveniens matrem suam convertit ad Dominum, patrem converti [convertere] non potuit. Inde ad Hylarium revertitur et ab haereticis variis poenis afficitur. Eo [Col. 1023B] tempore quidam catechuminus se ei associaverat qui absente Martino (fo 262) non baptizatus abierat. Martinus autem reversus in lacrimis solvitur, sed Domino eum consolante tristicia ejus in gaudium convertitur, moxque mortuus ab eo resuscitatur. Alio tempore transeunte Martino lugubris vox auditur in quodam vico. Qui dum causam luctus sciscitatur, ei quidam suspendio sibi animam extorsisse narratur; inde Martinus miseratus miseri, ejectis omnibus, preces fundit misericordi Miseratori. O quam prope est Dominus omnibus eum in veritate invocantibus! (Psal. CXLIV.) Statim mortuus vitae redditur et cum Martino, cunctis stupentibus, vivus progreditur. O cujus meriti apud Deum hic vir extitit qui hunc vitae restituit qui se ipsum [Col. 1023C] occidere non pertimuit! His miris miraculis mundo notificatur, Deo disponente sublimatur infula Turonici pontificatus. Qui mira humilitate et sollicitudine gregem sibi commissum regebat, dulci doctrina et vivis exemplis subditos instruebat. Tempora sua signis et prodigiis ornavit, totam Ecclesiam aurea columna inflexibiliter sustentavit.

Martino ad ecclesiam procedente daemonia in ecclesiam mugitum edebant, et clerici per energuminos episcopum adventare sentiebant. Torquebantur maligni de praesentia antistitis Deo digni. Mox vero ut ille cilicio obvolvitur, cineri prosternitur, inmundorum spirituum caterva ab obsessis hominibus expellitur. Quadam sollemni die missas celebraturus [Col. 1023D] in sacrario consedit et ecce quidam pauper vestem ab eo petit. Qui protinus diaconem mittit, vestem pauperi afferre praecepit. Illo morante Martinus vestem suam exuit, pauperi tribuit. Diaconus reversus hortatur episcopum missas celebrare, dicens populum lassum diu expectando laborare. Qui dixit pauperem prius vestiendum et sic servicium Dei peragendum. Ille stomachatus ex proxima taberna nigram brevemque vestem paucis nummulis coemit, ad pedes episcopi cum ira projecit. Ipse vero nichil penitus commotus diaconem exire praecepit, vestem allatam clam induit, sicque seminudis brachiis ad missarum sollemnia accedit, sed Dominus astanti populo meritum praeclari praesulis patefecit. Nam eo missas celebrante globus igneus de [Col. 1024A] capite ejus surgebat et flamma crescente in alta poli tendebat. Crebro (fo 262 vo) etiam visae sunt manus Martini inter missarum sollemnia gemmis radiare atque auro et electro crepitare.

Quodam tempore populo paganorum Martino in campo praedicante, puer quidam opprimitur a turba constipante. Quem mater cum ejulatu sancto attulit, moxque vivum coram omnibus ejus precibus recipere meruit, quae cum omni populo credens grates Deo retulit. Sic Trinitas sancta electum suum coram hominibus glorificat dum tres mortuos per eum ad vitam revocat.

Hujus beati viri tot egregia signa scribuntur quod nullo sermone explicabuntur. Unde pauca haec vos audisse sufficiat ne prolixior sermo vobis fastidium [Col. 1024B] ingerat. Cum quidam Postumianus, peragratis mundi partibus, sanctos Patres in Aegypto, in Judaea, in Graecia visitasset, ac multa praeclara et digna relatu fratribus reversus enarrasset, inventus est Martinus omnium merita et facta signis et sanctitate transcendisse et illi omnes ad solius Martini mensuram non pervenisse. Nam caecis visum, surdis reddidit auditum, mutis loquelam, leprosis reparabat mundiciam, claudis gressum, populum consolidavit paralisi oppressum; ardorem febrium mitigavit, furorem daemonum ex hominibus effugavit, et non solum ipse per se signa exhibebat, sed etiam multi in nomine Martini mira faciebant. Oleum a Martino benedictum omnem languorem pellebat; literae ab eo missae fugato dolore salutem [Col. 1024C] reddebant; aves, bestiae, serpentes ejus imperio parebant; vestis ejus tacta vel stramen in quo dormivit daemones vel quamlibet adversam valitudinem fugabat, celerem sanitatem praestabat. Hujus cappa Francorum regibus ad bella euntibus pro signo anteferebatur, et per eam victis hostibus victoria potiebantur; unum et a custodibus illius cappae usque hodie cappellani appellantur. Angeli saepe ei colloquebantur, sancti quique frequenter cum eo sermocinabantur. Oculis ac manibus in coelum semper intendebat, ore et corde Christum gerebat. Regibus potenter imperabat, haereticos cum magna auctoritate superabat. Episcoporum invidia a subditis illatam injuriam patienter tolerabat, [Col. 1024D] exemplum sanctimoniae omnibus prae [per] omnia dabat. Obitum suum longe (fo 264) ante praescivit, fratribus diem exitus sui praedixit. Igitur cum Dominus gloriosa merita beati Martini decrevisset remunerari, et emeritum militem post multos agones perhenni serto laureare, corporis dolore corripitur sicque a dolore et morte pariter eripitur, atque angelis et sanctis concinentibus gaudium Domini sui laetus ingreditur, sed coelestis modulatio a multis percipitur. Nam Severinus Coloniensis episcopus, multis virtutibus praedictus, ea hora cum diacono suo Ervelgiso, postea ejusdem loci episcopo, inter monasteria causa orationis ibat quando anima Martini a carne soluta coeli templa adibat. Qui angelicam audiens armoniam, ignorante [Col. 1025A] diacono quid significaverit, Martinum Turonensem praesulem de hac vita migrasse retulit atque animam illius choros angelorum excepisse; sed turbam daemonum occurrisse et nichil suum invenisse, confusos abcessisse et ideo coelestem exercitum laudisonum ymnum tanta exultatione concrepuisse. Heu, karissimi, quid fiet de nobis miseris omnibus flagiciis involutis, si turba daemonum Martino occurrit qui omnibus virtutibus floruit? Hic beatus coelestia petens etiam Severo apparuit qui ejus Vitam jam scripto edidit.

Erat autem dies Dominica quando de carcere corporis ac mundi exiens coeli alta intrabat palacia. Ipsa die Ambrosius Mediolanensis episcopus, omnibus Ecclesiis pro sanctitate et affluente doctrina [Col. 1025B] memorandus, astitit altari missarum solemnia celebraturus. Qui a Spiritu sancto rapitur, ad sepeliendum corpus Martini Turonis defertur. Quo sepulto ad se ipsum rediit; omnibus mirantibus ac merito stupentibus quae gesta sunt retulit.

Celebri igitur laude, karissimi, est nobis beatus Martinus venerandus, dulcibus melis cum angelis personandus cui Dominus adhuc pagano militi inter angelos ostenditur; per quem jam Christianum et abbatem factum vita mortuis redditur; qui pontificali dignitate sublimatur, virtutibus et miraculis decoratur; cui a regina servitur, et dum ei a rege non assurgitur, thronus ejus flammis corripitur; qui a servis regis verberatus eos cum animalibus [Col. 1026A] ad fluvium ut simulachra figit, poenitentes vero transire (fo 264 vo) permittit; qui arbores daemonibus dicatas succidit, cadentes illaesus excipit, umbram latronis occisi conspicit, verba loquentis percipit, aram ejus (?) aliaque delubra destruit; sed turba paganorum cum funere sistit, et iterum abire permittit; turbam canum figit, lepusculum a dentibus eorum eripit; qui percussos a serpentibus depulso veneno sanat; praestigia deceptorum declarat; qui incendium circa se extinguit, infantis trium dierum linguam ad loquendum aperit; in cujus nomine canis importune latrans obmutuit, et cujus stramen, obsesso homini a monialibus alligatum, daemonium expulit; qui serpentem fluvium transire, mergos vero in desertum de fluvio ire jussit; qui [Col. 1026B] obitum suum longe praedixit, discordantes in pacem reduxit; cui obeunti agmina angelorum occurrunt, chori sanctorum concentibus applaudunt, venienti coeli patescunt, omnia coelestia hylarescunt. Traditur etiam de eo cuidam revelatum solitario quod quadam die sollemnitatis ejus tot animae a poenis ipsius meritis liberatae sint quod [(157) 1Kb] homines illa die ad festivitatem ejus convenerint. O vere beatus pontifex, ab omni Ecclesia digne beatificandus, per cujus beata merita animabus beata conferuntur gaudia! Hunc, karissimi, devota mente flagitemus quatenus ejus suffragio in superna patria cum Christo regnemus. Ubi oculus non vidit (I Cor. II), et caetera.



Die dominico adice de sancto Brictio:

[Col. 1025C] Hodie, karissimi, sanctum Briccium votis nostris favere poscamus, cum eum plurimum apud Deum posse noscamus. Ipse enim didicit in suis pressuris qualiter subveniendum sit in miseriis constitutis. Virtutem namque semper invidia commitatur; quod hoc exemplo maxime comprobatur. Cum sanctus Martinus signis et virtutibus ut sol splendesceret, et dulcis fama ejus longe lateque [per] populos crebresceret, multi, heu! episcoporum cupientes laudis ejus praeconia, rennuentes autem adornari vitae ejus sanctimonia, egerunt ut aliquo ingenio deponatur qui dextera Dei exaltabatur. Interea quaedam mulier male conceptum filium genuit, cujus sceleris auctor latuit. Itaque episcopi, suae vesaniae oportunitatem invenientes, concilium ineunt, consilio cum muliere [Col. 1025D] inito, Martino crimen imponunt (fo 266). Martinus autem infantulum sibi afferri jussit, quem brachiis complexus blandiens »fili, fili« dixit. Puer vero cum adhuc septimanam non compleverit, in vocem absolutam erupit, »non es tu, inquiens, meus pater, sed Johannes mercator.« Unde omnes stupefacti genibus ejus se advolvunt, veniam petunt. Quibus dignus Dei sacerdos injuriam suam benigne relaxat, infantem baptizat, de fonte lavat [levat], Briccium nominat. Quem adultum monachicis disciplinis [Col. 1026C] imbutum presbyterum ordinat, multisque contumeliis ab eo perpessis, pro mercede ei episcopatum a Deo impetrat. Martino itaque ad Dominum migrante, Briccius episcopus praeficitur, et anno episcopatus sui tricesimo quod in magistrum peccavit de manu ejus requiritur. Nam infelix mulier de stupro peperit et totus populus episcopo crimen imposuit. At ille exemplo magistri puerum adduci praecepit qui XXX dies aetatis implevit. Quem coram omni populo adjurat ut si ipse pater ejus sit palam edicat. Puer autem clara voce negat eum suum patrem esse. Cum vero ipsi hoc magicae arti ascriberent, fornicatorem et magum assererent, Briccius prunas ardentes circa civitatem in byrro suo portans ante sepulchrum sancti Martini exposuit, vestis ejus [Col. 1026D] inusta apparuit; sed populus furens non credidit et ab episcopatu eum expulit quia hoc in Martino promeruit. Qui ejulans Romam venit apostolicusque eum honorifice excepit. Post VII annos ad sedem suam remittitur, ab omni populo cum magno honore et gaudio recipitur et expleto digne officio hodie sanctis in gloria conjungitur. Ut huic associomur toto corde precemur, ubi oculus non vidit, etc. (I Cor. II.)



DE SANCTA CAECILIA. Si ejus est ecclesia.
[Col. 1027]

[Col. 1027A] O quam pulchra est casta generatio cum caritate! (Sap. IV.) Florentes hic castitate, si fervent caritate, splendebunt coram Domino ineffabili claritate. Qui autem absque dilectione caste vivunt, per difficilem vitam ad interitum ibunt. Qui enim omnis voluptatis impleverit desiderium, quasi per gramineam viam ducitur ad eculeum. Qui vero vixerit in carnis districtione, non habens dilectionem, quasi per spinetum trahitur ad suspensionem.

Refert Dominus quod decem virgines (fo 266 vo) fuerint quarum quinque Sponsum accensis lampadibus exceperint, et cum eo ad nuptias intraverint; quinque vero extinctis lampadibus foris remanserint. Prudentes virgines sunt quae corpore et spiritu caste vivunt; quae cum nubere possunt, nolunt, sed [Col. 1027B] Christi amore carnis voluptates respuunt. Quae ideo V scribuntur, quia per V corporis sensus castitatis opera implebuntur, per quae Deo acceptae redduntur. Quinque etiam in ternarium et binarium dividitur, sed per ternarium fides sanctae Trinitatis, per binarium gemina dilectio exprimitur. Qui ergo in fide sanctae Trinitatis per geminam dilectionem operantur, recte quinario numero notantur. Per ternarium quoque fides, spes et caritas intelligitur; per binarium castitas corporis et animae accipitur. Quae in his virtutibus corpore et spiritu caste vixerit, procul dubio ad quinarium hunc pertinebit. Fatuae autem virgines sunt quae per superbiam conjugatas despiciunt, aut de carnis virginitate gloriam humanam quaerunt. Quae enim de virginitate superbiunt, [Col. 1027C] coram Deo immundae sunt quia, ut scriptum est, immundus est coram Deo omnis qui exaltat cor suum. Quae autem laudem ab hominibus per castitatem quaerunt, a Deo mercedem non habebunt, quam hic ab hominibus receperunt. Quae vero toto desiderio viris admiscentur, et etiam corpore, si facultas daretur, libenter commiscerentur, a Deo ut corruptae poenis subdentur nisi ipsae per poenitentiam hoc punire conentur. Sicut enim viri videntes mulierem ad concupiscentiam, moechantur (Matth. V), ita utique et feminae viros concupiscentes moechantur. Quae autem obscena quaeque operantur, etiamsi numquam viris admisceantur, a Deo juste ut meretrices damnantur. Et heae V referuntur [Col. 1027D] quia V sensibus immundiciam cordis explere nituntur. Accensae lampades sunt bonae actiones; oleum aeterna gloria; vasa sunt corda. Prudentes ergo virgines lampades accedunt, quia bonis operibus pro aeterna gloria coram hominibus splendescunt. Fatuae autem lampades quidem habent, sed oleo carent, quia continentiae opera pro humano tantum favore exhibent. Sponsus est Christus, sponsa vero Ecclesia. Quam tunc ad nuptias ducet cum peracto judicio in coelestem Hierusalem introducet; sed illo nunc morante omnes virgines obdormiunt, quia quique mortis (fo 268) somnum subeunt. [Col. 1028A] Media autem nocte per clamorem Sponsus venire nunciatur, virgines ei obviam ire adhortantur, quia nimirum media nocte magno clamore vocis et tubae angelorum adventus aeterni judicis mundo inclamatur et mortui in ejus occursum a somno mortis excitantur. Quem tunc prudentes accensis lampadibus excipiunt, cum eo ad nuptias intrabunt, quia pro bonis operibus aeterna praemia recipiunt, pro castitate in perhenni gloria exultabunt. Fatuis autem tunc janua clauditur, quarum lampas extinguitur, quia ibi praemio vitae carebunt, cum hic acceperint laudes ab hominibus quos amaverunt (Matth. XXV).

Interim narrat Dominus quod quidam thesaurum in agro absconditum invenerit et venditis omnibus [Col. 1028B] agrum illum emerit (Matth. XIII). Thesaurus est Christus in Patre, absconditus. Qui in agro latens reperitur dum in Patre manens per contemplationem ei coaeternus invenitur. Pro quo thesauro omnibus venditis ager emitur, quia pro Christo terrenis cunctis spretis facies ejus promerebitur. Iterum dicit quod quidam preciosam margaritam invenerit et datis omnibus eam comparaverit (ibid.). Decor preciosae margaritae est dulcedo coelestis vitae. Quae datis omnibus comparatur dum quis omnibus abrenuntians, cuncta desideria mundi calcans, aeterna dulcedine remuneratur. Iterum dicit quod sagena in mare missa sit quae omne genus piscium concluserit, quam plenam ad litus eduxerint, bonos pisces in vasa elegerint, malos autem foras emiserint (ibid.). [Col. 1028C] Sagena est fides catholica ex multis sententiis Scripturarum contexta. Haec in mari laxatur dum in toto mundo a doctoribus praedicatur. In qua omne genus piscium concluditur dum de omnibus linguis, de omnibus populis, de omnibus tribubus, de omni gradu, de omni sexu genus humanum fidei inhaerens Christo subditur; sed sagena plena ad litus pertrahitur cum summa humani generis fine mundi terminabitur. Tunc boni pisces in vasa eliguntur, cum electi per angelos in diversas mansiones pro meritis disponuntur. Mali vero foras mittuntur cum reprobi in caminum ignis perpetuo cruciandi retruduntur.

Sancta Caecilia una de prudentibus virginibus [Col. 1028D] fuit quae lampade castitatis splendide (fo 268 vo) fulsit. Et quia Sponso ardente lampade obviavit, ideo jam cum eo ad nuptias aeternae epulationis intravit. Haec pro thesauro emendo omnia vendidit, quia pro Christo adipiscendo se suaque omnia in morte tradidit. Haec margaritam inventam datis omnibus comparavit, quia cunctas carnis illecebras et mundi pompas contemnens dulcedinem coelestis vitae jam gustavit. Haec ut bonus piscis evangelicae sagenae inhaerens in vas est electa, quia de hoc mundo in perhenne gaudium ab angelis est evecta.

Haec de nobili prosapia Romanorum ortu nobili [Col. 1029A] viro desponsatur, et factis nuptiis, subtus cilicio, desuper auro vestiebatur. Dum autem ventum esset ad secreta cubicula, dulcibus colloquiis convertit sponsum ad fidem Christi. Qui dum ejus persuasu ab Urbano papa baptisma percipit, reversus angelum Domini cum Caecilia repperit. Qui duo serta ex paradysiacis floribus tecta [texta] suave olentibus detulit, ex quibus unum Caeciliae, alterum Valeriani capiti imposuit; insuper cuncta quae a Deo peterent impetraturos retulit. Post haec Tyburcius, frater Valeriani, advenit, quem Caecilia mellifluis verbis ad Christum convertit, papa Christi tunica induit. Cottidie itaque Christo Deo devote serviunt, multas elemosinas faciunt, angelis cottidie confabulantur, signa et prodigia operantur. Post haec a praefecto comprehenduntur, ad immolandum ydolis [Col. 1030A] compelluntur, et respuentes ambo pro Christo occiduntur. Quorum animas vidit quidam Maximus nomine ab angelis excipi et cum magna gloria supernis sedibus inferri. Unde et ipse Deo credidit et mox jussu praefecti plumbatis caesus pro Christo occubuit. Deinde Caecilia flammivomis balneis includitur, sed fonte vitae ei irrorante non comburitur. Quae tercio gladii ictu percussa, ac proprii sanguinis flumine lota, sponso Christo munda consociatur, eumque nunc inter agmina martyrum et virginum ipsa gloriosa martyr et virgo commitatur. Hanc imitantes Dei clementiam imploremus ut ejus meritis intervenientibus in aeterna laeticia exultemus. Quam oculus non vidit et auris non audivit et in cor hominis non ascendit (I Cor. II), et caetera.



DE SANCTO CLEMENTE.
[Col. 1029]

[Col. 1029A] (fo 270) Nemo accendit lucernam, et in abscondito ponit neque sub modio, sed super candelabrum, ut qui ingrediuntur lumen videant (Luc. XI). Sanctus Clemens, karissimi, erat lucerna Ecclesiae divinitus accensa, super candelabrum Romani culminis posita; qui largum lumen doctrinae cunctis praebuit quos domus hujus mundi inclusos retinuit. Hujus mater Mathidia nobilis nobili Faustidiano Romanorum copulatur, ex quibus ipse tercius fratrum suorum procreatur. Quae insigni forma dotata a fratre mariti sui de stupro est interpellata; cujus insanam inportunitatem declinans, cum duobus filiis in Graeciam navigio proficiscitur; Clemens admodum parvulus cum patre relinquitur. Orta autem tempestate navis solvitur; aliis pereuntibus ipsa tabula undis [Col. 1029C] in insulam devolvitur. Filii vero Faustus et Faustinus natantes a piratis rapiuntur, diversis in locis diversis hominibus venduntur. Cum autem mulier reverti tardaret, misit maritus servum qui eam per totam Graeciam investigaret. Qui cum reversus diceret se nullum vestigium famae ejus repperisse: vir dolore tactus, relictis omnibus, abiit eam quaerere, et non inventa, placuit ei secretam vitam in exilio ducere. Igitur parentibus et fratribus amissis Clemens remansit haeres rebus dimissis. Qui cum phylosophiae studeret et de immortalitate animae anxie quaereret, Domino disponente, Barnabas supervenit, qui ei de hac re satisfecit, cum quo relicta Roma Hierosolimam petit. Audita autem doctrina Petri, baptisma consequitur et ei fidus comes in [Col. 1029D] omnibus consequitur. Porro Niceta et Aquila fratres ejus tunc nominati erant, a Symone Mago seducti et ejus magisterio discipuli introducti. Cum autem Symon Magus publica disputatione Petri esset conclusus, profugissetque confusus, ipsi, relicto Symone, Petro adhaerent atque baptizati veram fidem omnibus tenent. Cum quibus dum Petrus pergit in quandam insulam, mulier ab eo petit elemosinam; [Col. 1030A] quam cum ipse requireret cur sana mulier elemosinam peteret, ipsa cum fletu coepit ei infortunium suum retexere, dicens se ex summa opulentia ad summam indigentiam devenisse; Romae praepotentem virum (fo 270 vo) cum filio reliquisse, duos natos paufragio periisse, se in exilio positam prae lacrimis, prae dolore brachio contorquendo factam clenicam. Filii autem cum verba narrantis audirent, et se fratres esse nescirent, matrem esse recognoverunt et se germanos esse stupuerunt. Quae a Petro baptizatur et gaudentibus filiis associatur. Deinde ad patrem suum veniunt, quem post longam desperationem recognoscunt, sacrae fidei adciscunt. Interea Symon Magus Antiocensem populum fallaciis suis subvertit, ad quem pater Clementis, cum esset [Col. 1030C] phylosophus, disputare pergit. Quem Symon ita facie per magicam artem mutavit, quod quilibet eum inspiciens ipsum Symonem esse putavit. Filii quoque cum matre ad eum reversi, praesentiam ejus exhorruerunt Symonemque esse per omnia putaverunt. Qui monitis Petri ad Antiochyam remeat, populum convocat, se errasse, se impie contra Deum et Petrum praedicasse fatetur, de caetero emendationem pollicetur. Omnes autem aestimantes Symonem Magum ejus consilium, miserunt post Petrum apostolum, quem honorifice suscipiunt, colla jugo fidei submittunt. Post haec Symone ut prius errorem suum praedicante, et Deum apostolosque ejus plasphemante, Antiocenses comprehensum fallacem seductorem nominant, qui abnegatum errorem iterum [Col. 1030D] praedicare audeat, multis flagris afficiunt, cum nimio dedecore de suis finibus ejiciunt.

His transactis Petrus cum Clemente Romam veniens, Symone Neronem instigante, crucifigitur, et Clemens, Petro designante, episcopus Ecclesiae praeficitur. Qui cum aliquandiu Ecclesiam apostolica doctrina nobiliter rexisset, et multum populum signis et praedicationibus fidelibus junxisset, uxor [Col. 1031A] Sisinnii imperatoris amici ad Christum convertitur, quam vir ob curiositatem ad ecclesiam sequitur, sed inter sollemnia missarum caecus et surdus efficitur. Cui Clemens visum et auditum precibus reddidit et ad Deum convertit. Dum vero per Sisinnium multitudo illustrium Christo Deo subjugatur, decreto Trajani imperatoris Clemens cum pluribus in exilium relegatur. Ibi fontem de petra produxit, multas ecclesias construxit, omnem populum per gyrum sancta fide instruxit; unde imperator judicem direxit qui Clementem cum omnibus Christianis diversis poenis addixit. Quosdam gladio (fo 272) interemit, quosdam vertigine rotarum confregit, quosdam flammis injecit, quosdam bestiis objecit, ipsum vero papam anchora ad collum ejus ligato [Col. 1031B] [ligata] in mare dimersit. Orationibus autem Christianorum mare undas in sinum suum ad tria milia stadiorum retraxit, et ecce templum marmoreum in medio maris apparuit. Quod fideles ingressi sarcophagum inveniunt, sanctum Clementem anchora ad collum ejus ligata in eo conspiciunt. Quibus etiam [Col. 1032A] revelatur ne corpus ejus tollant, quia mari singulis annis undas retrahente, VII diebus ingredientibus iter praebeat. Sic voluit Deus martyrem suum glorificare et virtutem nominis sui omnibus gentibus notificare. Quodam tempore peracta sollemnitate, et populo ad litus properante, quaedam mulier infantem suum intus obliviscitur, qui revoluto anno dormiens et incolomis quasi unius noctis spatio invenitur, et ab omnibus laus Deo redditur. Fertur etiam quod singulis annis duo virginali corpore florentes intus remaneant, qui transacto anno totius Scripturae noticiam habeant, quique servitio Dei deputentur in loco qui Familia sancti Clementis nominetur hisque obitus suus semper ante unum annum reveletur. Hunc gloriosum martyrem, karissimi, [Col. 1032B] hodie invocemus, devota laude personemus, ut cum impii in ignem dejecti in miseriis non subsistent, et viros injustos in interitu capient, nos cum justis nomini Domini confiteamur et cum rectis habitare cum vultu ejus mereamur, ubi oculus ejus non vidit, etc. (I Cor. II.)



DE SANCTO ANDREA APOSTOLO.
[Col. 1031]

[Col. 1031B] Olim celebrabant gentes natales regum, hodie celebrat Ecclesia natalicia martyrum, in quo [(158) 1Kb] de mortali matre nati in hanc mortalem vitam intraverunt, sed quo immortalis Ecclesiae utero moriendo [Col. 1031C] nati de morte inmortalem vitam adierunt. Sicut enim regum filii, non tamen omnes, de matre prodeuntes, hunc mundum intrantes ad terrenum regnum gignuntur, sic filii (?) de hoc mundo transeuntes, in aeternam vitam migrantes, ad coeleste regnum nascuntur. Qui enim boni milites hostes fortiter pugnando devicerunt, et causa imperatoris summi augustaeque Ecclesiae sanguinem suum fuderunt, ideo victoria potita jam coronati cohaeredes regni esse meruerunt.

Legitur quod (fo 272 vo) beatus Job inter omnes Orientales magnus fuerit et VII filios tresque filias genuerit et filii sorores ad convivium convocaverint. Haec quamvis ita sint gesta, tamen propter figuram sunt scripta. Sanctus namque Spiritus, cui praeterita [Col. 1031D] non abeunt, futura non succedunt, sed omnia praesentia semper assunt, qui fecit quae futura sunt, per opera priorum in Scriptura contexuit futura facta apostolorum. Idem quidem Spiritus qui per prophetas sacram Scripturam composuit, per apostolos et eorum sequaces eandem exposuit; gesta enim praecedentium umbra erant sequentium. Itaque Job, quod dolens sonat, in figura Christus fuit, qui pro nobis in passione doluit. Hic extitit magnus inter omnes Orientales, quia magnificentior, ut puta Filius Dei inter omnes angelicas dignitates. Septem filios habuit, quia Christus XII apostolos cohaeredes sibi statuit. Septenarius namque dividitur in ternarium [Col. 1032B] et quaternarium, et ter quatuor conficiunt duodenarium; et ideo apostoli, septenario numero expressi sunt, quia per VII dona Spiritus sancti IIIIor partes mundi ad fidem sanctae Trinitatis perduxerunt. Qui [Col. 1032C] tres sorores ad convivium invitaverunt, quia Asiam, Affricam et Europam per fidem, spem, caritatem ad coeleste convivium convocaverunt.

Ex quibus beatus Andreas extitit praecipuus, cujus hodie natalicia colimus. Hic beati Petri erat germanus eique in apostolatum et in passione socius. Sicut enim Petrus cruce Christum glorificavit, sic Andreas in cruce moriens Deum magnificavit. De hoc multa stupenda feruntur, multa mira et gloriosa leguntur. Ex pluribus enim quae fecit fertur quod Matthaeum apostolum a paganis excaecatum in carcere illuminaverit, multos mortuos suscitaverit. Demum in Achaiam pugnaturus progreditur, innumerabilis populus per eum coelesti regno ascribitur. Tandem in Patras civitate ab Egaea proconsule [Col. 1032D] comprehensus, carceri includitur; eductus, multis flagris afficitur; deinde in crucem levari praecipitur. Qui crucem a longe aspiciens eam cum gaudio salutavit, suspendium tamquam epulas optavit. In cruce vero suspensus funibus alligatur ut longo cruciatu moriatur. Qui cum biduo vivens in crucem penderet, et populum astantem de beata vita doceret, Egaeas, timore populi coactus, cum multis advenit eum deponere, sed nullus (fo 274) potuit eum manibus contingere; et ecce subito super pendentem immensa lux de coelis resplenduit, in qua exultans a carnis dolore ereptus aeternam lucem adiit; cujus corpus Maximilla, uxor Egaeae, sepelivit; [Col. 1033A] de sepulchro vero manna et oleum fluit. Egaeas vero a daemonio arreptus interiit, populus omnis Christo Domino credidit. Sic emeritus Christi miles post victoriam, angelica turba commitante, hodie laureatus in gloria triumphat, et in vitae senatu cum [Col. 1034A] XII consortibus, orbis judicibus, ipse gloriosus judex tripudiat. Hunc, dilectissimi, rogemus ut ejus meritum nobis obtineat quatenus Deus omnes peticiones nostras impleat, omni gaudio nos repleat. Quod



DE SANCTO NICOLAO.
[Col. 1033]

[Col. 1033A] In memoria aeterna erit justus; ab auditione mala non timebit (Psal. CXI). Cuncta quae fiunt in terra oblivionis oblivioni traduntur; et universa quae sub sole eveniunt, a memoria tanquam mortuus a corde elabuntur. In cujus enim nunc versatur memoriae regum et tyrannorum olim opulens gloria? Quis habet [Col. 1033B] nunc in recordatione magnificas urbes quas extruxerunt vel inclytos titulos nobilium triumphorum quos erexerunt? Ubi nunc sunt pompae vel diviciae quibus affluxerunt vel supplicia aut cruciatus quos sanctis inflixerunt? Omnia velut umbra transierunt et ipsi ignem et vermem haereditaverunt. Qui autem Deum coluerunt, in memoria aeterna erunt; opera eorum per omnes generationes vigent et nomina eorum in saeculum saeculi vivent. Nam unus spiritus cum Deo est qui ei per dilectionem adhaeret, et ei per spiritum unitus cum eo in aeternum permanet. Ex quibus est sanctus Nicolaus in memoria aeterna, quia et hic hominibus est celebris in terra, et angelis in vita sempiterna. Ab auditione mala, scilicet, Discedite, maledicti, in ignem aeternum [Col. 1033C] (Matth. XXV) non timebit, sed de dulci voce Venite, benedicti (ibid.), in aeternum gaudebunt (sic).

Hic ortus ex nobili prosapia Graecorum, multis miraculis fulsit praeclarus praesul Mirreorum. Recens natus ponitur in Pelium abluendus, sed per unam horam stetit a nullo tentus, quia nimirum in gradu virtutum erat stabiliendus. Mox bonae indolis vir coepit repatriare per parsimoniam, unde primus parens exulabat per castrimargiam (sic). Nam IIII et VI semel tantum in die de papillis bibebat; unde affluentia coelestis (fo 274 vo) gratiae largiter influebat. Transcursa autem infantili meta sitibundo pectore hausit de fluentis Scripturae coelestis vitae secreta. Adultus quoque, utroque parente orbatus, [Col. 1033D] et ipse innormis patrimonii haeres subrogatur. Porro in eadem civitate nobilis vir degebat qui de maximis diviciis ad ultimam egestatem pervenerat. Hic statuit tres filias forma insignes fornicari ut per eas posset saltem victum lucrari. Quas Nicolaus auro redemit et patri quidem inopiam, puellis autem infamiam benigne ademit, sibi vero coelestes divicias coemit. Interea Mirrensium Ecclesia pastoris morte viduatur, sed grex devotus a Deo postulat ut ei dignus pastor praeficiatur. Bonus autem pastor citius consolatur ovile desolatum, cui sancto [sanctum?] insinuans Nicolaum a Deo praesulem esse designatum. Qui postquam cleri et populi electione prudens et fidelis dispensator super familiam Domini constituitur, mox jubar virtutum ejus ubique diffunditur. [Col. 1034A] Dulcis etiam fama ejus per orbem spargitur, per quam populus undique ad videndum eum catervatim atthrahitur. Navis ergo populis onusta ad eum velis ferebatur, quae saeva tempestate quassata nautis discrimen naufragium minabatur. Qui turbati Nicolaum invocant et mox eis apparens, mare sedatis [Col. 1034B] procellis a furore tranquillat. At illi omnes grates ei referunt cui venti et mare obediunt (Matth. VIII).

Hic sanctus demolitus est aedem Dianae, quod diabolus molitus est hujuscemodi arte vindicare. Navis turbis plena ad eum pergens sulcat mare, et ecce diabolus vas cum oleo affert in specie Dianae, flebiliter supplicans ut hunc liquorem ad concinnanda lumina sancto suo deferant, conquerens sibi multa obstare quae se ad illum pervenire differant. Qui accepto oleo in altum remigant, et ecce vox desuper clamitat ut oleum a muliere datum abjiciant, datorem ejus diabolum sciant. Ut autem oleum projicitur, mox contra naturam unda flammis corripitur. Illis vero prae pavore vociferantibus, Nicolaus [Col. 1034C] apparuit et confestim fraus disparuit. Populus autem illi laudem concinit qui eum de ebullienti maris olla eripuit.

Quodam tempore fames praevalida regionem invaserat et populum Nicolai quammaxime praegravaverat. Interea naves regiae tritico onustae transmeant, a quibus vir Dei aliquot (fo 276) modios tritici impetraverat. Ex quibus omni populo habundanter distribuebat et nautae ad litus pervenientes mensuram tritici quasi nihil dederint reperiebant: in hoc illum imitatus qui de paucis panibus multa milia hominum saturavit et de sublatis fragmentis plus quam de appositis superavit. Alio rursus tempore tres juvenes injuste accusati a proconsule ira vel [Col. 1034D] potius avaricia sunt ad necem damnati. Quod praesul Dei audiens, quantocius supervenit eosque de inminenti exitio exemit. Alio tempore tres nobiles viri ad Constantinum imperatorem rei ob invidiam accusantur et ab imperatore damnantur. Qui in carcere positi ad Nicolaum clamant, et ipse mox in sompnis Constantinum minis et terroribus de interitu eorum placat. Imperator expergefactus optimates convocat, visionem indicat, juvenes sine mora laxari imperat; at illi laudibus extulerunt clementiam liberatoris qui eruit eos de manu fortioris.

His et aliis multis gloriosis signis patratis Regi gloriae in perhenni gloria associatur; sed marmor tumbae ejus liquore olei resudare memoratur. Quo [Col. 1035A] dum quisque debilis perungitur, protinus depulsa aegritudine salus refunditur. O mira virtus Christi! Quantum distat ortus ab occidente, et quantum differt lux a tenebris, tantum sunt retributiones justorum a reprobris discretae. Sicut enim de istius tumba dicitur oleum manare, ita fertur de sarcofago Juliani apostatae pix tetra et putida sudare. Quodam autem tempore antistes ejusdem sedis propter invidiam urbe pellitur, et statim stillas acri [stilla sacri] liquoris restringitur; et dum ipse in propria cathedra recipitur, confestim stillicidium salubre gaudentibus redditur. Quidam autem praepotens vir accersito aurifice aureum vas fieri imperat quod sancto Nicolao pro voto offerendum deputat. Quod ut artifex miro modo sculpsit ac variis gemmis distinxit, [Col. 1035B] vir ille insigne opus miratus concupivit et suis usibus retinendum censuit, aliudque vas ad instar prioris patrare voluit quod pro illo sancto Nicolao deferendum disposuit. Aurifex vero summam diligentiam adhibuit, sed nullo modo secundum formam prioris insignire valuit. Ut autem opus minime processit, vir idem aurum tulit, cum uxore et filio multisque aliis navim intravit, aurum pro vase sancto Nicolao (fo 276 vo) offere cogitavit. Maxima autem pelagi parte emensa sitit et de aureo vase sibi male retento bibere voluit; quod filius ejus accipiens cui soli hoc tangere licuit, mundans lavandum tenuit, sed de manu incauti juvenis elabitur ipseque hoc apprehendere nisus, fluctibus maris immergitur. Quo casu omnes nimium contristati [Col. 1035C] portum attingunt, moesti basilicam sancti Nicolai introeunt; dominus munus allatum altari imponit, sed divinitus repulsum longius resilit. Omnibus stupentibus ipse per ordinem retulit qualiter vas promissum sibi retinuerit, et ob hanc causam filium cum vase in mari amiserit, istud autem sanctus accipere rennuerit. Unde cum omnes laudes Deo et sancto Nicolao personarent, pater vero et mater pro reatu suo et filii amissione fletibus graviter instarent, et vota votis multiplicarent, ecce repente juvenis cum vase incolomis advolat qui cunctis mirantibus sanctum Nicolaum sibi in gurgite apparuisse, se in pelagus cadentem excepisse, ad litus illaesum detulisse, ad [Col. 1035D] ecclesiam suam ei ducatum praebuisse narrat. Qui omnes obstupefacti iterum atque iterum laudant Deum in omnibus qui facit mirabilia solus (Psal. CXXXV). Pater itaque adolescentis vas cum preciosis muneribus sancto Nicolao obtulit ac laetus in sua rediit cum propriis.

Quidam etiam locuples mercator prodige et improvide vixit; quem incuria ad ultimam egestatem perduxit. Hic petit a Judaeo pecuniam sibi dari mutuo. Cui Judaeus ait, si vadimonium ponat, pecuniam commodet quam petat. Ille negat se habere vadimonium nisi forte fideijussorem velit recipere Nicolaum. Judaeus inquit: »Audio Nicolaum esse fidelem; hunc recipio fideijussorem.« Dedit itaque [Col. 1036A] Christiano homini aurum, retinens in vadimonio Nicolaum. Postquam autem ille habundantia pecuniarium excrevit, Judaeus datam pecuniam repetit. Quem ille inducias poscit et Judaeus nichilominus tribus vicibus praestolando concedit. Deinde repetenti pecuniam denegat, seque reddidisse jurat. Res ante judices ventilatur, et ut aut in praesentiarum pecuniam reddat, aut sacramento abneget lege promulgatur. Christianus itaque acceptum aurum baculo callide inclusum Judaeo portandum tradit, cum quo omnique populi frequentia ad ecclesiam Sancti Nicolai (fo 278) juraturus vadit. Quo perveniens super altare jurat quod in vadimonium posuerat se aurum reddidisse quod mutuo acceperat. Tunc vero Judaeus: »Confido, inquit, quod me [Col. 1036B] vindicabit Nicolaus.« Ille autem baculum a Judaeo recipit, domum laetus cum suis repetit. Qui mox divina ultione multatur quia de proximi laesione gloriabatur; in itinere quippe ingens sopor eum occupat ut se putat animam exhalare nisi parum dormiat. Itaque collocat se dormiturus in bivio, posito juxta se baculo: Et ecce charrum onustum advenit quod in neutram partem declinare nequit; cumque bubulci nec clamando nec pulsando stertentem excitare valerent, super letifero somno pressum cum vehiculo transierunt animaque excussa fraudolentum contriverunt. Qui ut aurum contracto baculo splendere viderunt, res cunctis patuit pro qua culpa Dei judicio occubuit. Concurrente undique populo aurum redditur Judaeo qui ecclesiam cum [Col. 1036C] populo intrat, laudes Deo et sancto Nicolao resonat. Deinde voto se constringit si vita aemulo suo reddatur, ipse mox baptismate abluatur. O clementia Jesu Christi! O merita sancti Nicolai! Illis laudes canentibus homo totis membris in mortem contritus ingreditur vivus, reatum suum confitetur coram omnibus. Quo viso Judaeus cum omni domo sua fidei nostrae associatur, Christus Dominus ejusque fidelis famulus Nicolaus ab omnibus magnis vocibus collaudatur.

Item quidam thelonearius paganus sancti Nicolai habuit imaginulam, cum quadam die profecturus suam commendabat peccuniam. In nocte vero latrones adveniunt, cunctam viri peccuniam auferunt. [Col. 1036D] Qui dum reversus peccuniam sublatam invenit, magnis ululatibus domum implevit. Deinde accepto flagello imaginem caedit, pecuniam ab illa reposcit. Interea latronibus praedam dividentibus sanctus Nicolaus apparuit, minis et terroribus cuncta in nocte reportare coegit. Thelonearius itaque mane surgens et pecuniam suam cernens gaudio repletus, imaginem amplexans deosculatur. Cui sanctus Nicolaus apparuit, de salute animae admonuit. Qui mox cum omnibus suis baptizatur et facta ecclesia in honore sancti Nicolai laudibus Christo Domino famulatur.

Hujus eximii corpus pontificis dum de Myrrea ad Varim [(159) 1Kb] est translatum, multis gloriosis (fo [Col. 1037A] 278 vo) miraculis est glorificatum. Denique infra unam septimanam caeci, surdi, muti, claudi, aridi, daemoniaci et aliis languoribus fatigati ad centum et XI homines sunt redditi ejus meritis sospitati. Quem Deus sic inter homines magnificavit et inter sanctos exaltavit, hunc, karissimi, laudibus [Col. 1038A] invocemus, hunc precibus pulsemus, ne Deus cum impiis animam nostram perdat et cum viris sanguinum vitam nostram, sed ut vocem laudis cum sanctis audiamus, et omnia mirabilia Domini enarrare valeamus. Quem oculus.



DIE DOMINICA. SANCTA LUCIA.
[Col. 1037]

Fallax est gratia principum et vana est pulchritudo mulierum (Prov. XXXI). Sancta Lucia fallacem gratiam hominum sprevit et vanam pulchritudinem rerum contempsit, ideo veram gratiam et aeternam pulchritudinem Christum habere meruit; et quia [Col. 1037B] Deum timuit, ab angelis et sanctis laudabitur atque de fructu manuum suarum in portis vitae ditabitur. Hujus mater irremediabiliter patiebatur fluxum sanguinis et ideo cum filia perrexit ad sepulchrum sanctae Agathae martyris. Luciae autem in precibus obdormienti apparuit sancta Agatha in veste fulgenti, sororem appellavit, cur ab ea peteret, quae ipsa mox prestare posset interrogavit, praesertim cum dignum habitaculum Christo in sua virginitate praeparaverat. At illa evigilans matrem sanam repperit, a qua ne umquam ei virum nominet petit, domumque reversa omnem facultatem egenis erogare coepit. Unde a sponso suo comprehensa, Paschasio judice praesentatur, a quo in lupanar damnatur. Igitur a lenonibus tracta moveri non potuit; [Col. 1037C] a militibus impulsa, ut columna inmobilis perstitit. Funibus autem pedibus vel [pro et] manibus ejus [Col. 1038A] inductis, et multis boum paribus adjunctis, trahitur, impellitur, sed pondere Spiritus sancti in ea manentis ut mons immobilis figitur. Deinde flammis circumdata non laeditur; demum mucro gutturi ejus immergitur; et quia jam veram pacem aspexit, [Col. 1038B] pacem Ecclesiae praedixit Diocletiano persecutore de regno ejecto, Maximiano tyranno interfecto. Interea Paschasius ante oculos ejus catenatus Romam ducitur, senatus sententia capite plectitur. Sponsa autem Christi balneo sanguinis abluta splendidis associatur virginibus stola gloria induta.

Cum hac hodie resonat cantica Agni beata (fo 280) virgo Odilia. Haec, caeca nata, a patre exilio damnatur, sed ab episcopo Ratisponensi Erbardo baptizata illuminatur. Multis virtutibus praeclara virginibus ipsa virgo est praelata. Plurimis signis divinitus decorata, glorioso fine castis hodie in astris aggregatur. Has, karissimi, ad auctorem castitatis mittite ut labe sordidum [sordium] exuti mereamini in aeterna [Col. 1038C] laeticia cum illis vivere. Quam oculus non vidit (I Cor. II).



Haec in die Dominica adice de sancto Thoma:
[Col. 1037]

Quia nobis appropinquat Natalis Domini, imploremus hodie auxilium sancti Thomae apostoli, ut sic Christum excipiamus in peccatricis cordis nostri habitacula, quatenus ipsi quandoque ab eo excipiamur in aeterna tabernacula. Hic latus Domini resurgentis palpavit et eum nobis in vera fide resurrexisse testificavit. In India verbum Dei disseminavit, signis et miraculis populum regno Dei assignavit. Qui a rege acceptam infinitam peccuniam ad construendum palacium distribuit turbis egentium. Unde a rege comprehensus carceri includitur, [Col. 1038C] sed interim frater regis vita exuitur; qui Deo disponente ad vitam rediit, fratri inaestimabile palacium a Thoma constructum in coelis retulit. Rex autem cum fratre omnique populo a Thoma baptizatur; ipse vero apostolus Christum praedicans a pontifice idolorum lancea perforatur, sicque vitae senatui laureatus copulatur. Hunc orbis judicem, karissimi, deprecemur ut in adventu aeterni judicis salvemur quatenus qui credimus quae non vidimus, per ejus merita in coelesti palacio beati esse possimus, ubi oculus.



DOMINICA I POST PENTECOSTEN.
[Col. 1037]

[Col. 1037D] Multi dicunt: Quis ostendit nobis bona? (Psal. IV.) Revera, karissimi, multi verba Dei audire cupiunt, sed heu! qui dicant pauci sunt; immo, quod gravius est, plerique qui [del. qui] dum verbum vitae proferre nolunt aut nesciunt, odiis eos persecuntur qui bona dicunt vel faciunt. Hii in tantum veritatem Christi abhominantur quod etiam de eo loqui audire dedignantur; et quia eos vitae verbum cruciat, utique Verbum Dei Christus eos tantum a regno suo quantum tenebras a luce disgregat; [Col. 1038D] et cum a regno Dei excludantur, necesse est per omnia ut tartareo carceri cum diabolo auctore (fo 280 vo) invidiae ipsi invidi includantur. Si nulla Scriptura esset nisi hodiernum evangelium, sufficeret fidelibus ad vitae exemplum. Refert namque Dominus quod quidam homo magnis diviciis affluxerit, cottidie sollemnes epulas duxerit, pauperi Lazaro insuper ulceroso micas de mensa cadentes denegaverit. Qui mortuus inferno mancipatur: Lazarus vero in sinu Abrahae collocatur. Dives ergo [Col. 1039A] dum se graviter flammis cruciari, Lazarum vero cerneret gremio Abrahae laetari, magno ejulatu Abraham postulat ut Lazarum mittat qui minimo digitto guttam aquae instillet et linguam ejus ardentem refrigeret. Sed quia hic mendico denegavit panis micam, ibi ipse mendicus non meruit aquae guttam. Postquam vero de se desperavit pro salute fratrum rogavit. Quos Abraham scripta Moysi et prophetarum habere indicavit, quibus si non crederent, nec mortuis, si ad eos irent, credituros affirmavit (Luc. XVI). Hic homo rex fuisse insinuatur cum purpura vestitus memoratur, quia olim soli reges purpura utebantur; sed quia rex a regendo est dictus, et ipse servus peccati viciis erat subjectus, non rex sed homo appellatur, quia vociferati [voracitati] tantum [Col. 1039B] et libidini ut animal irrationale famulabatur. Cujus nomen ideo non exprimitur quia in libro viventium cum justis non scribitur. Lazarus autem pauper nominatur quia nomen ejus in coelo scriptum inveniebatur. Dives in inferno sepultus legitur, quia infernus sub terra esse fertur; et qui ibi mergitur, terra cooperitur, sicut corpus pulvere cum in tumulo sepelitur. Sinus Abrahae erat locus a poenis quietus in quo Christum expectabat sanctorum coetus. Ante Christi adventum omnes descenderunt ad infernum; et si Abraham cum Lazaro apud inferos fuit, quaeritur quomodo dives elevatis oculis eos a longe viderit. Duo leguntur inferni, inferior et superior: inferior, in quo animae reproborum torquebantur; superior, in quo electi Christum praestolabantur. [Col. 1039C] De inferiori scribitur: Eruisti animam meam ex inferno inferiori (Psal. LXXXV); de superiori autem: Educ de inferno animam meam ad confitendum nomini tuo (Psal. XXIX). In inferiori autem novem speciales poenae esse feruntur, scilicet ignis inextinguibilis, frigoris horror incomparabilis, vermes immortales, fetor intollerabilis, (fo 282) mallei percutientes, tenebrae palpabiles, confusio peccatorum, visio daemonum, et auditio insultantium, ignea vincula singulorum membrorum. Superior autem infernus erat ultima pars terrae, locus inferno vicinus, sed a poenis disjunctus, in quo justi positi potuerant a malis conspici qui erant in inferiori. Quidam dubitant utrum se animae in alia vita cognoscant; sed cum dives Abraham cognoverit [Col. 1039D] quem nunquam ante viderat, constat quod mali bonos ibi agnoscant. Cum vero Abraham divitem ibi cognoverit, quem ante nunquam viderat, patet quod etiam boni malos ibi agnoscant. Rursum quaeritur utrum justorum animae quicquam de viventibus intelligant, vel animae pravorum aliquid de vivis sentiant; sed cum Abraham dicat: Recepisti bona in vita tua et Lazarus mala, constat quod boni homines actus viventium aspiciant, praesertim cum se invocantibus continuo subveniant. Cum vero dives pro fratribus male viventibus preces fundat, patet quod damnati quaedam, non tamen omnia, de vivis sciant. Ante judicium autem reprobi electos in gaudio conspiciunt, ut magis doleant [Col. 1040A] quod hoc assequi neglexerant; aspiciunt electi et reprobos in supplicio, ut amplius gaudeant quod hoc gratia Dei adjuvante evaserant; post judicium vero boni semper quidem malos videbunt, mali autem nunquam bonos videbunt. Notandum vero quod is linguae specialiter petit refrigerium quem in omnibus membris coquebat incendium. Per hoc datur intelligi quemlibet in eo membro amplius tormenta passurum in quo majorem exercuit peccandi usum; et quia hic deditus edacitati jugiter inserviebat loquacitati, juste dicitur in lingua plus cruciari quam semper laxabat inania fari. Et quia [del. quia] notandum quod nulli legitur quicquam rapuisse, sed tantummodo propria non tribuisse. Et si is, fratres, tanto supplicio plectitur qui propria [Col. 1040B] minime largitur, quid de his est sentiendum qui semper parati sunt ad rapiendum? Dicit Scriptura de ociose commedentibus Sulci: clamabunt adversus eos; de furibus autem et rapacibus, Terra convertetur eis in picem et sulphur ardentem. Hic dives aliqua bona pro humana laude fecit et bonam mercedem horum per bona temporalia recepit; Lazarus vero aliqua mala gesserat quae hic dolore corporis luerat. Pensate, quaeso, karissimi, quam districta sunt judicia Dei. (fo 282 vo) Ecce guttam aquae petit qui micas panis non dedit; et quia micas negavit guttam non impetravit (Luc. XVI).

Unde vos, domini mei, quibus Deus concessit divicias hujus saeculi, cavete ne vos divitiae ut servos [Col. 1040C] possideant et a veris diviciis vacuos ad tartara pertrahant. Possidete vos divitias egenis distribuendo et veras divicias per has fallaces acquirendo. Non est malum divicias habere, sed valde grave est eas in pravum usum contorquere. David enim et Ezechias atque Josias, ut puta reges, aliique eorum similes multas divicias possederunt, sed per eas indeficientes sibi comparaverunt. Cyrus et Antyochus atque Cresus, aliique illorum consimiles, viri diviciarum erant quia eas ad superbiam et luxuriam converterant; et quia hic regnum coelorum habuerunt, obeuntes nihil in manibus suis invenerunt, sed cum illo divite in aeterna egestate dolebunt. De talibus dicitur: Facilius est camelum per foramen acus transire quam divitem in regnum coelorum [Col. 1040D] (Matth. XIX).

Narrat Dominus cuidam plurimas divicias affluxisse, huncque destructis horreis majora construxisse, atque illic omnibus bonis collectis animae suae dixisse ut epularetur, laetaretur, quia multos annos victurus esset et in his bonis laetos dies ducturus. Eadem nocte infelix mortuus alienis divicias suas reliquit, ipse sola peccata secum portans tartara subivit. Quid huic profuerunt diviciae qui his neglexit aeternas acquirere?

In IIIIor partes homines dividuntur: quidam divites, ut Abraham et Job, salvantur; quidam vero divites, ut Cheneres, Pharao, Nabuchodonosor, damnantur; quidam pauperes, ut Lazarus et monachi, [Col. 1041A] salvantur; quidam autem, ut Judas aliique fraudolenti, miseriis traduntur aeternis.

Dives etiam qui purpura et bisso induebatur est Judaicus populus qui regno et sacerdotio legis gloriabatur. Per purpuram quippe regnum, per byssum designatur sacerdotium. Hic cottidie splendide epulabatur dum in exteriori cultu de ferculis legis et prophetarum saginabatur. Per pauperem vero gentilis populus praefiguratur qui ulceribus peccatorum sauciabatur. Hic micas de mensa cadentes non accipiebat, quia nec minimam sententiam de sacra Scriptura audiebat. Canes autem venientes ulcera ejus lingebant, quia apostoli, canes Dei, eum copiose legem Dei instruebant, ulcera peccatorum medicamine poenitentiae claudebant. Hic mortuus in [Col. 1041B] sinum Abrahae portatur, dives in inferno (fo 284) tumulatur, quia multi fideles ab Oriente venient et Occidente et cum Abraham et Ysaac et Jacob in regno coelorum recumbent. Filii autem regni, scilicet perfidi Judaei, ejicientur in tenebras exteriores, quia non crediderunt Moysi nec prophetis nec Christo resurgenti a mortuis. Nunc quoque bella leguntur regum et victoriae eorum ut per haec instruamur peccata debellare et victores existere viciorum.

Legitur autem quod quidam vir duas uxores habuerit, quarum una fecunda, altera sterilis fuerit, et tandem sterilis Samuelem genuerit (I Reg. I, etc.). Qui Heli sacerdocio, Saulem abdicavit a regno, David ungens oleo sublimavit sceptro. Qui David Golyam fortem funda et lapide stravit, proprio ense caput [Col. 1041C] amputavit; pluribus praeliis desudavit, devictis hostibus egregium Domino tabernaculum praeparavit, cujus filius Salomon templum toto orbe famosum constituit, pacem omnibus gentibus.

Vir qui sibi duas uxores copulavit est Deus, qui Synagogam et Ecclesiam sibi desponsavit; ex quibus Synagoga fecunda fuit quia Judaicum populum ad carnales cerimonias genuit. Ecclesia autem, diu sterilis, fidelem filium, scilicet Christianum populum, ad speciales observantias generavit. Qui Heli a sacerdotio et Saul a regno repudiaverunt (sic), quia Judaicum populum incredulum a Christi sacerdotio et gentilem populum fideles persequentem a regno Dei alienat, David autem verum, scilicet desiderabilem [Col. 1041D] Christum, a Patre oleo laeticiae prae omnibus consortibus unctum regem omnium adorat. Hic fortem Golyam funda dejecit dum fortem diabolum sua humanitate confregit. Funda quippe erat circumdata Christi humanitas, passionibus circumrotata. Lapis qui frontem Goliae penetravit erat divinitas quae maxillam Leviathan perforavit. Porro mucrone caput ejus desecuit dum per reges et philosophos, utique arma ejus, ad fidem conversos diaboli vires enervans idolatriam depulit. Hic David multa bella constituit dum milites suos apostolos et martyres debellare Judaeos, paganos, hereticos instituit. Prostratis hostibus fecit Deo tabernaculum. In hujus regis milicia, karissimi, contra vicia armis virtutum pugnemus ut vitae praemio laureati in superno [Col. 1042A] regno triumphemus. Milicia est enim vita hominis super terram (Job VII), et sicut mercennarii dies ejus. Miles militat pro beneficio, mercennarius laborat pro annuo praemio: ita nos, dilectissimi, militemus pro aeterni regis beneficio, desudemus pro perhennis (fo 284 vo) vitae praemio. David gessit tipum Christi hic cum hominibus conversantis et pro sponso [sponsa] sua Ecclesia contra hostes dimicantis. Salomon expressit ejus figuram jam in gloria Patris regnantis et in pace perpetua cum sanctis triumphantis. Devictis itaque ut David hostibus, sicut Salomon templum aedificavit, quando ultimo judicio damnatis Ecclesiae hostibus, super nam Hierusalem ex angelis et hominibus ut civitatem aedificans congregabit.

[Col. 1042B] Est avis perdix nuncupata quae fovet ova ab alia ave furata; postquam pulli exeunt, audita voce matris ad eam redeunt. Deus Pater duos primos homines quasi duo ova in nido paradysi posuit; quos perdix diabolus, perditor animarum, furatos fovit dum seductos a Deo omnem maliciam docuit. Qui de testa exeuntes ad matrem reversi sunt quando tunicam peccati excientes [exuentes], ad matrem, scilicet Dei sapientiam Christum, redierunt.

Sanctorum facta vel dicta sunt nobis, karissimi, ad exemplum praescripta. Gesta sancti Paulini instruunt nos reditum ad patriam paradysi. Hic venerandus praesul dum gregem sibi commissum pervigili cura pasceret, contigit ut paganorum exercitus [Col. 1042C] regionem invaderet, populum captivum duceret. Et dum vir Dei cuncta pro redimendis captivis tribuisset quae in episcopio suo invenire potuisset, quaedam vidua ab eo precium poscit quo filius ejus redimi possit. Qui aliud non habens, se ipsum pro eo tradidit in servitium et vidua recepit filium suum. Porro dominus suus, gener videlicet regis, constituit eum hortulanum, frequenter habens cum eo colloquium, cognoscens eum sapientem virum. Cui Paulinus praedixit regem citius moriturum, eum pro socero regnaturum. In nocte autem vidit rex in somnis se a Paulino et aliis judicari et vita ac regno privari. In crastino genero visionem indicat, Paulinum convocat quisnam in terra sua fuerit interrogat. [Col. 1042D] Quem postquam episcopum didicit, quicquid vellet pro injuria sibi illata petere dari proposuit. Paulinus vero omnes de suo episcopatu captivos laxari postulavit, quod mox impetravit. Nam protinus missa regali praeceptione cuncti captivi adducuntur ex omni regione. Paulinus vero cum omni populo suo naves omnibus bonis onustas ingreditur, cum mago honore et gaudio in patriam revehitur, imitatus boni pastoris exemplum qui se ipsum pro capto tradidit in servicium et captivum populum secum revexit ad patriae supernae palacium. Hunc, karissimi, debetis (fo 286) imitari, hunc omnesque Dei electos deprecari ut cum peribit impiorum iter vos Dominus agnoscant (sic) in via justorum, ubi oculus non vidit (I Cor. II).



DOMINICA II.
[Col. 1043]

[Col. 1043A] Beati qui ad coenam nuptiarum Agni vocati sunt (Apoc. XIX). Refert Evangelium, karissimi, quod quidam magnam coenam fecerit multosque vocaverit. Paratis omnibus misit servos suos invitatos vocare et coeperunt se omnes excusare. Et alius dixit se villam emisse, alius quinque juga boum comparavisse, alius uxorem duxisse et ideo venire non posse. His auditis jussit dominus servum in plateas et vicos exire, pauperes, debiles, caecos, claudos introducere; et cum adhuc locus vacaret, praecepit servo ut de viis et sepibus compulsi intrarent, jurans quod nemo de vocatis coenam suam gustaret (Luc. XIV). Homo qui magnam coenam instruens multos vocavit est Deus qui pro nobis homo factus, qui omnes gentes ad epulas aeterni convivii invitavit. Hic misit servum suum ad [Col. 1043B] convivium vocare quando Moysen misit per legem populum ad vitam invitare; sed omnes se a coena excusant quia profecto Judaei convivium Dei adire recusant. Primus namque dixit se emisse villam et se exiturum videre illam. Judaicus populus quasi villam emit dum terram repromissionis per carnales observantias obtinuit. Exiit illam videre dum de Aegypto exiit eam possidere. His [hic] quoque juga boum emit dum bis quinque praecepta gemina dilectione jugata percepit, quibus se agrum Domini velut bubus colere debuit; sed ivit illa probare, dum ea studuit pro terrenis tantum observare. Hic etiam uxorem duxit quia legem carnali intellectu conjunxit et ideo se a convivio Dei subtraxit. Per illum quoque qui villam emit intellegitur ordo principum Judaeorum qui terram [Col. 1043C] populo divisit et qui postmodum munitiones obtinuit. Per illum quoque qui V juga boum emit, subjectus populus designatur qui jugo legis ad subjectionem stringebatur. Per illum vero qui uxorem duxit leviticus ordo declaratur cui lex specialiter ut uxor copulatur. Hii singuli quia terrenis negociis insudant, se a convivio Dei excusant. Unde paterfamilias servo imperat ut in plateas et vicos civitatis exeat, pauperes ac debiles introducat. Servus qui nunc mittitur ordo prophetarum accipitur. Civitas autem Hierusalem notatur in qua archa testamenti venerabatur et in qua templum erat in quo ab omnibus immolabatur. Hujus plateae israhelitae (fo 286 vo) erant qui se in latitudinem XII tribuum [Col. 1043D] diffuderant. Vici autem Judaei extiterant, qui se in angustia duarum tribuum constrinxerant. De plateis itaque et vicis prophetae introduxerunt dum Israhelitas et Judaeos de errore scriptis et dictis correxerunt. Hii pauperes erant quia virtutibus carebant; debiles extiterant quia viciis languebant; caeci erant quia sensum legis non videbant; claudi fuerant quia cultum Dei relinquentes post idola declinaverant. His introductis adhuc locus vacat, et dominus servo jubet ut in vias et sepes exeat et intrare compellat. Servus qui de viis et sepibus intrare compellitur [compellit] est ordo apostolorum qui de sectis et ritihus gentilibus multos [in domum Dei collegit. Viae [Col. 1044A] namque sunt diversae sectae philosophorum, sepes diversae ritus paganorum. De his compulsi intraverunt dum gentes per signa et prodigia apostolorum idolatriam respuentes Deum verum crediderunt. Paulus etenim proconsul compulsus intravit dum Paulus apostolus coram eo magum excaecavit. Constantinus compulsus intravit dum Silvester eum a lepra in baptismate curavit. Gentes igitur introductae cum Domino coenabunt, Judaei vero nolentes intrare de coena Domini non gustabunt.

Et vos, dilectissimi, ad coenam Dei estis vocati, videte ne quolibet negotio impliciti, ne cujuslibet amicitia impediti ab ea sitis excusati. Nos etenim summi Patrisfamilias servi sumus ab eo missi; vos ad epulas aeternae sacietatis invitamus. Igitur ad nuptias [Col. 1044B] Agni festinate omnes ingredi antequam janua claudatur, et tunc intrantibus et intrare desiderantibus numquam aperiatur. Dicit Dominus: Si oculus tuus dexter scandalizet te erue eum et proice abste; et si pes tuus scandalizet te abscide eum et proice abs te. Melius est tibi luscum vel debilem vel claudum ad vitam ingredi quam duos oculos vel duas manus aut duos pedes habentem in gehennam mitti, ubi ignis non extinguitur et vermes eorum non moritur (Marc. IX). Notandum autem quod tria a Salvatore ponuntur: scilicet oculus, manus, pes, per quae infelices a convivio Dei retrahuntur, quia aut praelati aut cognati aut subjecti a coena Domini nos retardant, quos ista membra designant. Oculus qui nos ducit est sacerdos qui nos de tenebris mundi ad lucem vitae dirigit. [Col. 1044C] Qui ideo dexter oculus appellatur, quia nos de sinistris ad dextros ducere conatur. Hic si nos haeretica doctrina de via Dei abducere et in (fo 288) errorem nitatur ducere, aut pravo exemplo a coena Dei retrahere, ab injuncto officio ut inutile membrum est eiciendus et ab amicitia nostra penitus proiciendus. Manus dextra, per quam operamur, est pater vel mater aut uxor vel quilibet amicissimus per quos in omnibus juvamur. Hii si nos aliquo modo a convivio revocant, zelus Dei eos a nobis abscidat et procul a sedulitate abiciat. Pes, per quem portamur, est quilibet subjectus per quem in necessariis vitae sustentamur. Hic si quolibet modo nos a coena Dei impedit, est nobis evellendus, et a familiaritate [Col. 1044D] nostra procul excludendus. Multo enim melius est a nobis his salvari quam cum his perpetuo igni deputari. Nam qui talium amicus est, inimicus Dei constituitur (Jac. IV); et qui his hominibus placet, confusus a Deo spernitur. Qui villam emit est is qui terrenis tantum lucris inservit et ideo a coena Dei recedit. Qui autem quinque juga boum emit et ea probare abiit, est is qui V sensus corporis per binarium jugatos ad alienos actus scrutandos convertit et a convivio Dei divertit. Unde legitur quod Dina filia Jacob videre mulieres regionis illius egreditur et a Sichem principe regionis opprimitur (Gen. XXXIV). Penset, quaeso, vestra fraternitas quam grave vicium sit [Col. 1045A] curiositas. Ecce summi patriarchae filia dum curiositatem sectatur a pagano homine constupratur, civitas cum omni populo ferro et flamma exterminatur. Dina quippe egressa violatur dum quaelibet anima alienos actus curiose perscrutans diabolo copulatur. Civitas cum populo incendio vastabitur, quia corpus curiosi cum malis actibus aeterno igni cruciabitur. Qui vero duxit uxorem est is qui tantum luxuriae studet explere ardorem; et quia vestimenta nuptialia coinquinat, coenae Domini minime appropinquat. Et quia hi a convivio Dei excusantur, de plateis et vicis pauperes et debiles vocantur. Plateae sunt latae viae publicae atque per potentiam crimina perpetrantium; vici angusta itinera occulte flagiciis insudantium. Pauperes sunt qui se bonis operibus [Col. 1045B] vacuos agnoscunt; debiles sunt qui se in praeceptis Dominicis languisse conspiciunt; caeci sunt qui oculos cordis a luce veritatis clauserunt; claudi sunt qui in viis Domini non ambulaverunt. Sed hii omnes vocati ad convivium Dei veniunt dum doctrina justorum correcti per poenitentiam epulas aeternae dulcedinis adeunt. Porro plurimi de viis et sepibus intrare compelluntur (fo 288 vo) dum de diversis erroribus, ipsa mundi difficultate cogente, ad pietatem convertuntur. Hii omnes in conspectu Dei epulentur et in laetitia delectentur (Psal. LXVII) quia magis gaudium est angelis Dei super uno peccatore poenitentiam agente quam super nonaginta novem justis qui non indigent poenitentia (Luc. XV). Ad has epulas, karissimi, sponte voluntaria omnes totis nisibus curramus [Col. 1045C] ubi nunquam esuriamus et siciamus, sed cum angelis in aeternum gaudeamus, et ut sine offendiculo illuc properemus, callem praevii Alexii consideremus.


De sancto Alexio.

Hic nobilissimis natalibus procreatus, generosae ac speciosae sponsae est copulatus. Quam prima nocte in lecto relinquens peregre abiit, peccuniam secum allatam egenis distribuit, multos annos inter pauperes ipse deguit, inter quos a servis patris eum ubique requirentibus invenitur, sed minime agnoscitur. A quibus elemosinam accepit, Deo gratias egit; sed quia Deus lumen in tenebris latere non potuit, eum per verba cujusdam imaginis hominibus innotuit. Qui humanam gloriam declinans fugam navigio iniit; sed navis vento impulsa Romanum [Col. 1045D] portum subiit. At ille domum patris ingressus a nullo est agnitus. In qua iterum plurimos annos pauper latuit, multa bonitate conspicuus claruit. Nam parentes suos potentia et divitiis pollere, subjectos eorum vario ornatu florere, sed haeredem summa egestate squalentem a propriis servis subsannari, multis injuriis dehonestari, alacriter pertulit, [Col. 1046A] patris dolorem, matris moerorem, dulcis sponsae suspiria, lugentis familiae pro se lamenta flebiliter et pacienter sustinuit, acceptas elemosinas pauperibus erogavit, post diuturna jejunia tenui victu corpus recreavit, talique modo XXXIIII annis certavit. Postquam vero pio Domino placuit hanc ei patientiam per centuplum recompensare, et eum de miseria ad epulas gaudii sublevare, cunctis declaravit ejus meritum ut accenderet ad coelestia mentes fidelium. Clero namque missas celebrante vox coelitus missa intonat, virum requiri imperat per cujus suffragia Romanum imperium vigeat. Ille vero ut intimus dolor sibi diem ultimum imminere praedixit, cuncta gesta sua in karta sua scripsit, quam manu claudens de carcere corporis educitur et angelico [Col. 1046B] melo personante, convivio Dei laetabundus inducitur (fo 290). Papa autem cum Augusto omnique populo ad domum Eufemiani, scilicet patris sui, invenit [convenit], vultum defuncti velut angeli splendentem invenit. Pater ejus kartam tollere voluit, sed non potuit. Omnes obstupescunt, laudes Deo precesque fundunt. Apostolicus accedens kartam accepit, legendam tradit. Eufemianus autem textum kartae audiens, nimio dolore contremuit, cum magno ejulatu super corpus filii procubuit. Mater vero scissa veste ejulans accurrit, flebili voce flumen lacrimarum fundit. Porro nobilis sponsa multa laude digna, rupto speculo, miserabiliter sponsum suum lamentatur, se turturem imitaturam protestatur, quae cum comparem amiserit non ultra alium [Col. 1046C] eligit. Interea corpus signis glorificatur cujus spiritus inter angelos jocundabatur. Nam caeci illuminabantur, daemones ab obsessis corporibus fugabantur. Ruunt itaque populi cupientes tangere corpus mortuum. Quotquot autem tangebant, ab omni languore salvi fiebant. Cuncti itaque manus et voces tulere ad sidera glorificantes Deum qui facit mirabilia. Vix tandem corpus cum multo labore prae multitudine ad ecclesiam est perlatum, quod VII diebus ymnis et laudibus mansit inhumatum. Nam undique catervae populorum confluebant, sanctum corpus contingere cupiebant de quo miram fraglantiam (sic) suavissimi odoris hauriebant, ac depulsa adversa valitudine omnes de percepta sanitate gaudebant. Demum cum magnifico honore carnis materia [Col. 1046D] terrae mandatur, anima in coelis exultans omnibus se invocantibus opitulatur. Hunc, karissimi, cum omnibus sanctis petamus, ut convivae esse Dei valeamus, atque cum ira ejus in brevi super eos exarserit quos in furore suo conturbabit, nos Domini salus excipiat et super populum suum benedictio ejus veniat. Quam oculus non vidit (I Cor. II).



Sermonem »Venite, filii,« quamvis Dominico, loquere; et si de sanctis occurrat, adice Dominica VII:
[Col. 1045]

[Col. 1045D] Praeceptor, per totam noctem laborantes nihil cepimus; in verbo autem tuo laxabo rete (Luc. V). Sanctus Petrus tota nocte in piscatione laborans nihil cepit; in verbo autem Domini rete laxans, multitudinem [Col. 1046D] piscium conclusit. Ita nos cum viciis et peccatis contenebratis praedicamus, quasi in nocte frustra laboramus. Et ideo nihil capimus, sed verba incassum fundimus, quia nimirum sermo Dei in [Col. 1047A] hoc [non] capit qui tantum terrena sapit. In hoc verbo autem Domini rete laxans [laxamus] dum populo justiciam esurienti verbum vitae administramus. Tunc multitudinem piscium concludimus, quia plurimos rete sermonis captos de gurgite peccatorum ad litus poenitentiae perducimus. Inde dicit Scriptura: Loquere verbum auri audienti; inaniter enim perstrepit vox loquentis ubi aversa est mens audientis. Narrat Evangelium turbam multam Dominum triduum sustinuisse, eisque victum defuisse, et quosdam ex eis longe venisse. Unde Dominus misertus dicit si eos jejunos dimitteret in via deficerent. Septem ergo panes cum paucis pisciculis inter eos divisit et plene saturatos dimisit. Erant IIIIor milia qui manducaverant et discipuli VII sportas [Col. 1047B] de fragmentis tulerunt (Marc. VIII). Turba quae Dominum triduo sustinent (sic) est populus fidelium qui signaculum fidei in tribus personis retinet. Hic victum non habet dum verbo Dei caret. Sicut enim corpus pane pascitur, ita anima verbo Dei reficitur. Qui de longe venerunt sunt hii qui post multa flagicia ad Dominum redibunt; nam de prope veniunt qui a puericia in sanctitate vivunt. De longe venientes ne in via deficiant reficiuntur, quia poenitentes ne desperent sacrae Scripturae consolatione pascuntur. Turba super terram discumbit, quia populus fidelium se pulverem attendit; quem Dominus VII panibus reficit dum ei VII dona Spiritus sancti distribuit. Uno pane eum saciat dum ad divina sapienda cor ejus spiritu patientiae illuminat. [Col. 1047C] Altero pane eum saciat dum ei mysteria Scripturae spiritu intellectus aperit. Tercio pane cum reficit dum utile eligere, nocivum respuere spiritu consilii tribuit. Quarto pane eum saturat dum eam in bonis spiritu fortitudinis roborat. Quinto pane eum recreat dum eum spiritu sapientiae illustrat. Sexto pane eum refocilat dum eum sectandam justiciam spiritu pietatis informat. Septimo pane cor ejus confirmat dum eum a malo spiritu timoris avocat. Pauci pisciculi adduntur dum ei exempla fidelium proponuntur. Quatuor milia saturantur quia IIIIor mundi partes per IIIor (sic) Evangelia ad VII dona Spiritus sancti vocantur. Septem sportae de fragmentis superant, quia VII libri agiographiae de VII [Col. 1047D] donis Spiritus sancti redundant, de quibus adhuc doctores refectione quasi de sportis fidelibus ministrant. Pisce quoque turba pascitur dum Christi corpore vescitur. Ipse namque piscis dicitur sicut in Evangelio legitur, dum homines ab illo exigerent censum, cui (fo 292) angeli devotum impendunt obsequium, jussum Petrum hamum in mari mittere at de ore piscis qui primus ascenderet, aureum didragma tollere pro se et pro semetipso censum solvere. Piscis hic erat Christus qui in undis hujus saeculi latuit. Qui dragma in ore habuit, quia geminam legem divinis factis splendentem protulit. Hic hamo divini consilii est captus, in igne passionis nobis ad esum assus. Didragma pro Christo et Petro census datur dum uterque lex et gemina dilectio [Col. 1048A] ad Christi et Ecclesiae honorem a fidelibus completur. Populus Dei VII panibus reficitur et X praeceptis instruitur; populus autem Pharaonis VII capitibus draconis captivatur et X plagis devastatur (Exod. VII-XII). Prima plaga convertitur in sanguinem aqua: aqua in sanguinem commutatur dum baptisma vel sacra Scriptura illis in peccatum reputatur, qui baptisma per immundiciae opera coinquinat ac sacram Scripturam ad suos errores corroborandos depravat. Secunda plaga operuit terram rana: ranarum loquacitas est poetarum garrulitas per quorum fabulas miseri decipiuntur dum eas in desideriis suis secuntur. Tercia plaga scynifes ignitis stimulis terebrabant corpora: hoc sunt haeretici qui nocivis argumentis simplices circumveniunt, [Col. 1048B] mentes eorum perfidia terebrantes ad ignis aeterni stimulos deducunt. Quarta plaga venit muscarum molestia, et sunt importuni in saeculari eloquentia, qui carnes alterutrum per avariciam lacerant, et inportune caliidis verbis alios impetunt ut bona earum auferant. Quinta plaga est pestilentia perimens animalia: est autem foeda libido irrationabiliter viventes interimens aut in turpitudine putrefactos daemonibus ut canibus lacerandos exponens. Sexta plaga producuntur vesicae ferventes et ulcera: ulcera sunt dolositates maliciosorum; vesicae, inflationes superborum; hii malos excruciant et moribus foedantes quasi peste deturpant. Septima plaga sunt grando, ignis et tonitrua: tonitrua sunt terrores principum; grando et ignis, saevicia [Col. 1048C] praedonum; hii impios exterminant dum eos cum rebus violenter dissipant. Octava plaga est brucus et locusta: bruchi sunt voraces; locustae, discordes, voluptatibus salientes; hii flores arborum et segetum devorando corrodunt, quia tales bona desideria per prava exempla et mala colloquia corrumpunt. Nona plaga erat chaos tenebrarum palpabile et murmur quoddam formidabile: sunt autem infideles (fo 292 vo) qui futura non credunt, et a luce retrabunt, et se tenebris aeternae mortis inserunt, ubi terribile est murmur, scilicet fletus et stridor dentium. Decima plaga sunt primogenita extincta: primogenita Aegypti sunt principes mundi saecularesque dignitates quae a demonibus bellis [Col. 1048D] et variis modis exterminantur ut potentes potenter tormenta paciuntur.

Karissimi nitamur bonis actibus ab his decem plagis liberari et VII panibus saturari, a VII draconis capitibus erui, X praeceptis legalibus instrui. Imitemur illos qui nos praecesserunt et per multas tribulationes gaudia vitae intraverunt.


De sancta Eufrosina.

Sequamur teneras puellas ad vitam nos praevias. Dirigamus gressum per vestigia Eufrosinae, quae ducunt nos ad atria vitae. Hujus parentes illustrissimi Alexandrinorum multis elemosinis et precibus rogant a Deo haeredem ingentis substantiae ipsorum. Quibus dedit filiam quam septennem baptizantes vocaverunt Eufrosinam. Cujus mater de hac vita [Col. 1049A] migravit, sed eam pater duodennem jam eminenti viro desponsavit. Cum autem ad nuptias deberet tradi, a patre in quoddam monasterium introducitur ut ab abbate benedicatur; quam ille benedicens ad castitatem hortatur. Illa autem considerans conversationem monachorum, beatificat eos qui hic essent imitatores angelorum, post futuri consortes eorum. Domum veniens, deposita veste muliebri, virilem induit, ad monasterium venit dicens se eunuchum nomine Smaragdum et poscit se fieri monachum. Quae inter viros suscepta plurimis annis vixit in omni sanctimonia. Pater vero demum rediens filiamque non inveniens, cum servis et amicis per omnia monasteria, per omnia loca totius Alexandriae, totius Aegypti eam quaesivit et non inventam [Col. 1049B] absque consolatione luxit. Post haec ad idem monasterium veniens multam peccuniam fratribus largitur ut Deum postulent, sibi aliquid de filia revelari precatur. Qui vigiliis jejunia continuant, septimanam orantes nihil impetrant; et cum essent trecenti quinquaginta oratio Eufrosinae omnium superavit oramina, quae die noctuque deprecabatur ne in hac vita manifestaretur. Abbas autem consolatus Pafnutium, jussit eum duci ad Smaragdum, nam ipse in cella solitaria deguit et tota conversatio ejus in coelis fuit. Videns autem patrem, et timens agnosci, in lacrimas solvitur, sed minime agnoscitur. Imperialis quippe vultus ejus prae multis vigiliis emarcuit ac ingens decor (fo 294) ejus prae fletibus ac jejuniis elanguit. A qua consolatus discessit, [Col. 1050A] multas elemosinas ejus hortatu gessit. Smaragdus itaque in sancta conversatione XXX et novem annos impletis, finem vitae suae sibi adesse sentiens, patrem suum, qui tunc aderat, vocavit, ne ulterius de filia sua sollicitus sit rogavit, se filiam suam indicat, et ut hoc nullus sciat postulat, monasterio res suas conferat, pro se preces suas fundat. His dictis oculos in morte sopitat, claudit, et lucem inaccessibilem per angelos ducta abiit, pater vero semivivus in terram corruit. Qui ad se reversus cum magno ejulatu super corpus cecidit, vocibus et fletibus dolori satisfecit. Quo audito omnes fratres occurrunt, mira cernentes in laudes Dei prorumpunt; qui dum sanctum corpus osculantur, frater quidam, qui unum oculum tantum habuit, altero [Col. 1050B] recepto laetabatur. Iterum atque iterum congeminat ejus magnalia qui etiam in sexu fragili tanta operabatur mirabilia. Corpus igitur in monumento patrum tumulatur, cujus anima ut aurum in igne probatum, sic in camino tribulationis examinata inter candidulas virgines gratulatur. Pater vero se ipsum cum omni substantia sua in monasterio contulit, monachus factus in sancta conversatione finiens vitam filiam suam in gloria visurus coelestia adiit. Hujus, karissimi, Virginis meritum omniumque sanctorum imploremus suffragia; ne nos Deus simul tradat cum peccatoribus et non nos perdat cum iniquitatem operantibus sed nos cum haereditate benedicat et usque in aeternum extollat. Ubi oculus non vidit.



DOMINICA X.
[Col. 1049]

[Col. 1049C] Viae Syon lugent eo quod non sint qui veniant ad solemnitatem (Thren. I). Syon, quod sonat specula, est Ecclesia, quae regem gloriae in decore suo est speculatura. Hujus viae sanctorum vitae et doctrinae accipiuntur, per quos fideles ad moenia coelestis urbis perducuntur. Heae viae lugent paucos venire ad sollemnitatem, quia justi graviter deflent raros frequentare Dominici sacramenti celebritatem. Nam qui se hic alienat ab Ecclesiae festivitate, utique in futuro excluduntur (sic) ab angelorum sollemnitate. Unde legitur hodie quod Dominus videns civitatem Hierusalem, flevit eamque ab hostibus obsidendam, circumfodiendam, cum omnibus filiis suis destruendam praedixit. Civitas haec, super quam Deus flet, est quaelibet anima quae non plangit sua crimina; [Col. 1049D] quam (fo 294 vo) inimici circumdabunt dum imminente morte catervae daemonum eam vallabunt. In circuitu vallum fodiunt dum transacta mala ante oculos ejus ducentes eam in foveam desperationis ducunt. Undique coangustabunt dum horribili vultu et gestu eam exire ad poenas compellunt. Ad terram eam prosternunt dum corpus morte interimunt. Filios ejus trucidant dum eam ad tartara perducentes pro malis operibus in supplicio cruciant. Lapidem super lapidem non relinquent (Marc. XIII), [Col. 1050C] quia nullam duri cordis cogitationem impunitam dimittent. Et hoc totum ideo contingit quia tempus visitationis suae non agnoscit (Luc. XIX). Anima visitatur quando cum hominibus a Deo flagellatur; sed ipsa visitationem non agnoscit quia disciplinam recipere rennuit. Dominus autem de templo suo vendentes et ementes eicit, quia culpas homines diabolo vendentes et poenas ementes flagello poenitentiae a conversis expellit. Hoc praefiguravit Hierosolimorum subversio quae contigit hoc modo.

Hierusalem visitatio erat Christi Incarnatio. Hanc quippe Oriens ex alto visitavit dum in medio ejus regnum coelorum praedicavit, signis et miraculis illustravit; sed ipsa tempus suae visitationis non cognovit [Col. 1050D] dum hunc a lege et prophetis promissum Deum credere noluit. Insuper dum terrenam gloriam perdere timuit, Regem gloriae crucifixit et ideo coelestem gloriam amisit. Ipse autem alas crucis expandit atque eas [eam] sub umbra alarum misericordiae suae congregare voluit, quemadmodum gallina pullos suos sub alis a milvo protegit. At illi calce Dominum projecerunt, vocantem audire noluerunt, manus post eos extendenti dorsa in faciem dederunt. Deus autem patiens et multum misericors [Col. 1051A] qui vineam de Aegypto transplantavit (Psal. LXXIX) et eam agricolis locavit, cujus prophetas ipsi ad se missos contumelia affectos, insuper et unicum filium suum de vinea ejectum occiderunt, dedit eis XL duos annos in poenitentiam quo possent reatus sui consequi indulgentiam. Ipsi autem tempore gratiae abusi sunt in superbiam et irritaverunt Deum jugiter augentes culpam; ideo ira Dei ascendit super eos et disperdidit eos. Postquam enim prophetas sapientes et scribas ad eos missos a se repulerunt, insuper quosdam flagellaverunt, quosdam lapidaverunt, quosdam diversis poenis interfecerunt, alios de finibus suis propulerunt, Deus ultionum, Dominus sanguinem eorum requirere est recordatus, venitque super (fo 296) eos sanguis Christi omnium [Col. 1051B] justorum quem a sanguine Abel effuderunt usque apostolos Christi occiderunt (Luc. XIX). Et quia Patrem et Filium offenderunt pater Vespasianus et filius Titus hoc vindicaverunt, ac vineam summi Patrisfamilias, quam in vineam Sodomorum converterant, de qua vinum Gomorrhae biberant, exterminavit aper de silva et singularis ferus depastus est eam (Psal. LXXIX). Silva erat gentilitas de qua aper Vespasianus exercitum ducitavit (sic) et vineam, scilicet Judaeam, ferro et igne examinavit. Singularis ferus erat Titus, qui longa obsidione Hierosolymam est depastus; sed antequam civitas everteretur, toto illo anno stella instar gladii super eam pendere videbatur. Vitula enim sacrificiis admota agnum est enixa; et continuis XL noctibus [Col. 1051C] igneae acies in aere cernuntur; templi januae media nocte ultro aperiuntur, maxima luce intus coruscante. Voces hujusmodi audiuntur: »Transeamus de sedibus istis:« Igitur transactis post passionem Domini XL duobus annis Vespasianus et Titus duces Romanorum, cum magno exercitu Judaeam intrans (sic), universam regionem incendio devastavit (sic). Populus autem ex cunctis urbibus ob paschalem festivitatem in Hierosolymam confluxerat; quem exercitus in paschali tempore obsederat, sicut ipse Dominum in paschali die crucifixerat. Itaque, secundum verba Domini, vallo circumdatus, machinis undique destructis, fortiter ab hostibus impugnatur, sed et summa vi a civibus defensatur; sed quia in Domino Deo scutum protectionis non habuerunt, [Col. 1051D] in manu hostili corruerunt. Quosdam namque fames, quosdam consumpsit tabes; quidam ab ipsis civibus crudeliter trucidati, quidam fetore mortuorum sunt praefocati. Nam pessimi quique ut canes civitatem circuibant, escam de manu mulierum, de ore etiam infantum rapiebant. Cives in platea jacentes, extremum spiritum prae fame trahentes impio ferro cruciabant, volentesque mori non ex toto extinguebant, sed miseros vulneribus torquebant. Postquam vero asinos vel equos caeteraque animalia ad esum illicita in cibos consumpserunt, ipsae matres filios suos ad edendum mactaverunt. Unde magno clamore in civitate exorta, milites propugnacula [Col. 1052A] relinquunt; sed hostes undique muros irrumpunt, civitatem violenter invadunt, universa voraci (fo 296 vo) flammae tradunt, cunctum populum diversis suppliciis extingunt, cunctas turres et ipsum templum murumque in circuitu a fundamentis destruunt. Omnibus autem subversis, fertur quod in loco in quo civitas pridie fuerat aratrum duxerunt, salem pro semine sparserunt. In hac itaque obsidione legitur quo undecies centena milia fame perierint totidemque gladio perempti sint, ejusdem numeri in captivitatem distracti, trecenti in ultionem Dominicae necis crucifixi sunt. Traditur etiam quod XXX pro denario venditi sunt, sicut ipsi Dominum pro XXX denariis tradiderunt. Sic, karissimi, reddidit Dominus septuplum in sinu eorum qui [Col. 1052B] effuderunt sanguinem sanctorum (Psal. LXXVIII). Sic relicta est domus deserta (Luc. XIII) quam ipsi speluncam latronum fecerunt (Matth. XXI); sicque Romani et locum et gentem illorum tulerunt (Joan. XI).

En, dilectissimi, audistis captivitatem Judaeorum; cavendum est nobis a captivitate daemoniorum. Illa enim scripta est ad correctionem nostri, ne nos incautos circumcludant castra hostis maligni. Etenim ut nos essemus captivitate liberi, summi Regis Filius datus est obses pro redemptione nostri. Atque ut hoc tenaciter nostrae memoriae imprimatur, panis Christi in modum denarii formatur: quia profecto ille pro XXX denariis traditus est in manu impiorum qui verus denarius dabitur in vinea usque ad vesperam laborantibus praemium omnium justorum.

[Col. 1052C] Haec captivitas praecessit in figura, sicut nobis refert sacra Scriptura. Cum Helyas igneo curru in coelum transferretur et Heliseus, pallio Heliae Jordane diviso ad Hiericho reverteretur; eo inde ad Bethel ascendente pueri ei illuserunt: Ascende, calve, ascende, calve (IV Reg. II), clamaverunt; quibus dum ille malediceret, duo ursi de silva egressi sunt qui XL duos pueros laceraverunt (ibid.). Heliseus erat in figura Christus. Hinc ad Bethel ascendit, dum de Jerusalem ad crucem tetendit. Huic pueri illuserunt, Ascende, calve, clamaverunt, dum Judaei puerili sensu Domino pro nobis flagellato, decalvato in Calvari loco in cruce illuserunt. Mos quippe apud antiquos erat crucifigendos prius flagellari ac decalvari, sicut potest etiam in [Col. 1052D] sacra Scriptura notari. Devorabit, inquit, gladius carnes de cruore occisorum et de captivitate nudati capitis inimicorum (Deut. XXXII). Nam et captivi decalvabantur (fo 298) qui vendebantur. Hoc videtur tonsura nostra exprimere, qui censura [(160) 1Kb] Christi figuram gerere. Pueris autem ab Heliseo maledicitur dum maledictio sanguinis ejus super nos et super filios nostros Judaeos inducitur. Unde duo ursi de silva egressi XL duos pueros laceraverunt, dum per XL duos annos duo imperatores de gentibus egressi armis Judaeos atrociter strangulaverunt. Nos ergo, karissimi, nitamur manus hostium effugere, captivitatem animarum effugere, ad verum regem [Col. 1053A] nostrum pervenire, veram libertatem obtinere; ut hoc consequamur, per vestigia sanctorum gradiamur. Solius Marinae acta nobis sufficerent si alia exempla deessent. Hujus pater dixit se velle animam suam salvam facere, saeculum habitumque mutare, ipsam rerum suarum haeredem instituere. At illa: »Et vis, inquit, animam tuam salvare, meam vero perdere.« Patre autem dicente quid sibi placeret, dixit ut se tonderet, virilem habitum indueret, pro filio secum ad monasterium duceret. Qui pro verbis ejus laudes Deo dixit; detonsam ad conversionem secum duxit. Suscepti autem a fratribus monachi fiunt; in omni religione vitam ducunt. Post aliquot annos pater transiit in locum tabernaculi admirabilis (Psal. XLI); sed filia in omni [Col. 1053B] virtutum exercitio fit omnibus admirabilis. Cujus nomen pater dixerat esse Marinus, ob nimiam autem religionem ab omnibus dicebatur Christianus. Qui erat multum formosus, morum gravitate et verborum suavitate omnibus gratiosus. Unde a Patre monasterii dirigitur cum fratribus pro utilitate coenobii. Lividus itaque diabolus, draco tortuosus, olim se volens Deo aequiparare, dolet teneram puellam squamea colla sua calcare, virus suae malitiae effudit in feminam Deo placentem per feminam sibi obedientem; sed lubricum caput ejus ab ea conteritur, ipsaque palma victoriae gloriosae potitur.

Quidam namque saepe euntes et redeuntes fratres hospicio suscepit; cujus filia a quodam milite concepit. Quam pater detumescente utero discutit; sed [Col. 1053C] ipsa instinctu diaboli Christiano monacho crimen imponit; quod pater furore plenus, abbati retulit. Dum ergo Marinus ad cellam regreditur, ab abbate ei crimen stupri opponitur. Qui mox pedibus ejus advolutus, se errasse, se ut hominem fecisse profitetur. Ab abbate vero multis flagris (fo 298 vo) afficitur, de monasterio ut reus cicitur. At ille fores monasterii in omni labore cum summa pacientia permanebat, publicam poenitentiam velut flagiciosus peragebat, in victu tantum elemosynam peragebat (sic). Interea illa infel X mulier peperit infantulum, quem pater puellae attulit ad monasterium. [Col. 1054A] Abbas vero jussit eum projici ante Marinum, dicens ut nutriret filium quem male acquisisset. Ille vero sublato infante pastores circuit; accepto ab eis lacte cum omni diligentia nutrit. Ad portam monasterii redit, soli Deo secreti sui conscio placere contendit. Triennio taliter peracto, rogatu fratrum in monasterium recipitur; vasa coquinae lavandi et fratrum habitacula purgandi cura ei injungitur; quod cum omni alacritate peregit: primus ad ecclesiam ire, ultimus exire consuevit. Dum igitur diu talis lucerna diu coram hominibus latuit quae magno fulgore in conspectu Dei claruit, lux lucis eam de tenebris extulit, et cunctis eam in domo ecclesiae lumen praebuit. Incidit itaque corporis infirmitatem per quam evasit mortis et miseriae acerbitatem et [Col. 1054B] intravit vitae et gaudii jocunditatem. Qui cum in ecclesia secundum morem non videretur, jubet abbas inquiri ne forte infirmetur. Quem cum obiisse comperit, miserum pronuntiavit qui nec plene tempus poenitentiae promeruit, eumque longe a fratribus sepeliri jussit. Dum autem corpus ad lavandum denudatur, mulier conspicitur; clamor cum laudibus ad sidera tollitur. Amens abbas accurrit, coram sancto corruit corpore; cum magno ejulatu se errasse, se peccasse tandiu vociferat quousque vox coelitus intonat quae reatum suae ignorantiae per merita sanctae Marinae sponsae Christi indultum pronunciat. Populus itaque ob stupendum miraculum confluit, inter quos et pater puellae advenit. Qui audiens Christianum obisse, Deum sibi indulgere petiit quod domum [Col. 1054C] suam destruxerit. Interea filius (sic) ejus a daemonio obsessa, catenis constricta adducitur; de cujus ore diabolus auctorem sceleris, injuriam Christi virginis profitetur. Omnes ergo laudes Deo personant cujus tanta beneficia in hominibus exuberant. Puella autem VII hora ad sepulcrum virginis liberatur, et iterum Dominus in sanctis suis glorificatur. Hanc assidue cum omnibus electis Domini flagitemus ut luxum mundi superemus (fo 300) quatenus nos Dominus in portis mortis exaltet, ut omnes laudationes ejus anima nostra in portis filiae Sion annunciet, ubi oculus (I Cor. II).



DOMINICA XI.
[Col. 1053]

[Col. 1053D] Beatus vir cui non imputabit Dominus peccatum (Psal. XXXI). Qui hic peccata sua lacrymis abluit, elemosynis redimit, huic Dominus ea in futuro non imputabit, quia ipsemet ea hic puniens damnavit. Qui autem non cogitat quid jam fecerit, sed quid adhuc facere possit, hic provocat Domini vindictam, quia qui diligit iniquitatem odit animam suam (Psal. X); et qui animam suam odit, Dominum utique odit; et qui odit Dominum, hujus iniquitas invenietur ad odium. Sunt plerique in peccatis sordidi qui se justos reputant et alios velut peccatores damnant. Horum pervicaciam Dominus hodierno evangelio reprimit; ab eis autem despectos veniae erigit. [Col. 1054D] Narrat quippe duos in templum Hierosolymis causa orationis ascendisse; unum Pharisaeum, scilicet Judaeorum clericum, alium publicanum fuisse. Pharisaeus, altari appropinquans, manus et oculos ad coelum elevans, Deo grates retulit quod aliis hominibus dissimilis fuerit, qui raptores, injusti, adulteri forent, ut ille publicanus qui retro astaret, bis in ebdomada jejunaret, decimas omnium rerum suarum daret. Publicanus autem in angulo quodam latebat et oculos ad coelum levare non audebat, pectus tantum percutiebat, Deum sibi propitium fieri petebat. Deinde dicit Dominus quod peccata confitens [Col. 1055A] descenderit justificatus; facta autem sua jactans abierit reprobatus: quia omnis qui se exaltat humiliabitur, et qui se humiliat exaltabitur (Luc. XVIII).

Ideo, dilectissimi, cum ad orationem convenitis non benefacta vestra jactare, nec alios damnare, sed vos ipsos accusare, alios omnes justos reputare debetis. Animas vestras in conspectu Dei humiliate, ipsum ore et corde invocate, et in die tribulationis vos liberabit, et super inimicos vestros exaltabit. Prohibite linguam vestram a malo et labia vestra a dolo, quia ex verbis suis quisque justificabitur et ex verbis suis condemnabitur (Matth. XII). Qui ita orat sicut Dominus docuit, hunc Dominus exaudiet; qui vero aliter orat, hujus oratio in peccatum fiet. Vitae [Col. 1055B] necessaria et gaudia aeterna petite, et dabit vobis Pater utraque. Multi orant et non impetrant, sed oratio eorum erit execrabilis, quia aurem suam avertunt a clamore (fo 300 vo) pauperis. Non enim omnis qui dicit ei: Domine, Domine, intrabit in regnum coelorum; sed qui facit voluntatem Patris ejus, ipse intrabit in regnum coelorum (Matth. VII). Voluntas Patris est ut in nobis peccantibus dimittamus, et rebus nostris opem indigentibus feramus. Per haec peticiones cordis nostri impetrabuntur; per haec regnum coelorum intrabimus.

Per duos homines qui in templum ascendisse leguntur, duo populi, Judaicus scilicet et gentilis, intelleguntur. Pharisaeus qui ad altare accedebat est Judaicus populus, qui sanctuarium et archam habebat. [Col. 1055C] Hic merita sua in templo replicat, quia de observantia legis in mundo se jactat. Non erat sicut caeteri hominum, quia circumcisione discretus erat a populis nationum. Gentiles raptores erant, quia bona Domini quasi per vim rapiebant, dum ei de collatis beneficiis debitum servicium non reddebant. Injusti extiterant dum, Creatore spreto, creaturam colebant. Adulteri erant dum, vero sponso Domino deserto, cum daemonibus se polluebant. Judaei quoque raptores erant qui sibi merita justorum usurpabant. Rapinam (sic) namque est laudem justi velle habere et sanctitatem justi imitari nolle. Unde scriptum est: Non rapinam arbitratus est esse se aequalem Deo (Philipp. II). Quam aequalitatem dum primus angelus rapere voluit, a beatitudine corruit. [Col. 1055D] Injusti extiterant dum nec Deo sua nec homini sua solvebant. Adulteri fuerant dum lege nobili sponsa abjecta cum idolatria se commaculabant. Per septimanum omne tempus volvitur. Bis in ebdomada jejunat, quia opere et voluntate malum declinat. Decimas dat omnium quae possidet, quia decalogum legis per X sensus corporis implet: quinque namque duplicata decem faciunt, ut duo oculi, duae aures et cetera. Sed Judaei malum actu et voto operabantur, praecepta Dei cunctis sensibus transgrediebantur.

Publicanus qui a longe stabat est gentilis populus, [Col. 1056A] qui a cultu Dei procul erat. Oculos ad coelum non levabat, quia terrenis tantum inhiabat. Pectus percutiebat dum errorem suum per poenitentiam deflebat. Et quia se per confessionem humiliabat, Deus illum per veniam exaltabat. Et nos ergo, karissimi, a longe stemus, ut nos Dominicis sacramentis et sanctorum consortio indignos judicemus. Oculos ad coelum non levemus ut nos coelo indignos judicemus. Pectus tundamus ut commissa fletibus puniamus. Ante Deum procidamus; coram Domino qui fecit (fo 302) nos ploremus, ut ipse planctum nostrum in gaudium convertat, et scisso sacco tristitiae, laeticia nos induat. Non simus raptores, quia rapaces regnum Dei non possidebunt. Nullius rem concupiscamus; nullius laudem meritis nostris indebitam nobis [(161) 1Kb] [Col. 1056B] ascribamus, quia haec facientes raptorum erunt consortes. Non simus injusti, quia iniqui regnum Dei non consequentur. Dominum diligamus; proximis nostris necessaria impendamus. Non simus adulteri, quia fornicatores et adulteros judicabit Deus. Rectam fidem servemus, ad nullam haeresim declinemus, quia hoc spiritualis fornicatio appellatur, et Deus perdet omnem qui ab eo fornicatur (Psal. LXXII). Bis in ebdomada, scilicet IIII et VI feria, jejunemus, quia si hoc fecit Pharisaeus, multo magis facere debemus. Et si cibis minime abstineamus, cor a mala voluntate, manus a prava actione contineamus. Decimas omnium rerum nostrarum Deo demus, quia si hoc fecit Judaeus, multo magis debet facere Christianus.

[Col. 1056C] Non solum, karissimi, sacri apices ad vitam aeternam nos ducunt, sed etiam gentilium litterae nos instruunt: de quibus quaedam ad aedificationem proferenda sunt. Et ut nemo inde scandalizetur, sacra auctoritate exemplificetur. Filii quippe Israel Aegyptios spoliaverunt; aurum, argentum, gemmas, vestes pretiosas tulerunt, quae postea in denaria Dei ad conficiendum tabernaculum obtulerunt. Dum vero ipsi de Aegypto exierunt, omnia templa ydolorum corruerunt. De Aegypto exeunt et ad terram repromissionis tendunt qui hoc saeculum deserunt et se ad sanctam conversationem transferunt: tunc namque delubra dissolvuntur, quia ipsi qui templa viciorum erant, a peccatis destruuntur; jam enim Dei habitaculum esse incipiunt, et ideo maligni spiritus in eis manendi [Col. 1056D] locum diutius habere non poterunt. Qui Aegyptios despoliant dum saecularia studia in spirituale exercitium commutant. Ad faciendum tabernaculum ea offerunt dum philosophica argumenta ad aedificationem Ecclesiae proferunt. Aurum Aegyptiorum donant, dum per saecularem sapientiam spiritualem disciplinam ornant. Argentum Aegyptiorum offerunt, dum saecularem eloquentiam ad utilitatem Ecclesiae convertunt. Gemmas illorum donant dum sententias a philosophis bene prolatas ad exhortationem proximorum narrant. Vestes eorum offerunt, dum exempla gentilium ad imitationem fratribus referunt. In [Col. 1057A] magna (fo 302 vo) enim domo non solum vasa aurea et argentea, sed etiam ferrea et fictilia sunt necessaria. Domus magna est Ecclesia. Vasa aurea et argentea sunt sacrae auctoritatis volumina. Vasa ferrea et fictilia sunt saecularium scripta ad exteriora necessaria. Sicut enim aurum per ferrum splendescit, sic sacra scriptura per saeculares disciplinas fulgescit.

Traditur etiam quod reversi a captivitate templum Dei reaedificaverunt per pecuniam quam apud Babyloniam acquisierant. Apud Babylonios captivi tenentur qui a fide Catholica deviantes apud haereticos, vel a sancto proposito apostatantes, apud saeculares in captione daemonum habentur. Qui si, Deo propicio, ad Hierusalem scilicet ad matrem Ecclesiam, reversi fuerint, [Col. 1057B] et utilia quae foris didicerint ad aedificationem proximorum protnlerint, profecto templum Deo ex pecunia construunt quam apud Babylonios lucrati sunt. In lege quoque praecipitur: si populus civitatem obsideret, et aliquis puellam pulchram apud hostes conspiceret, ungues et crines ei praecideret, postea uxorem duceret. Civitatem obsidemus, dum aliquam haeresim vel errorem gentilium scriptis vel disputatione inpugnamus. Puellam pulchram apud eos conspicimus, dum aliquam sententiam bene ab eis prolatam invenimus. Cui debemus ungues et crines praecidere et sic nobis conjungere, quia superflua et contra fidem posita debemus spernere; bene autem dicta et fidei nostrae non contraria ad instructionem fidelium libris nostris intexere.

[Col. 1057C] Scribunt itaque philosophi quod mulier rota innexa jugiter circumferatur; cujus caput nunc in alta erigatur, nunc in ima demergatur. Rota haec quae volvitur est gloria hujus mundi quae jugiter circumfertur. Mulier rotae innexa est fortuna gloriae intexta. Hujus caput aliquando sursum, aliquando fertur deorsum, quia plerique multocies potentia et divitiis exaltantur, saepe egestate et miseriis exalliantur (sic). Dicunt etiam quod quidam apud inferos damnatus per radios rotae sit divaricatus; quae rota sine intermissione ab alto montis in ima vallis feratur et iterum alta repetens denuo relabatur.

Ferunt iterum quod quidam ibi saxum in altum montis evolvat, ac pondus saxi volventem de vertice montis praecipitem pellat, rursumque miser saxum in [Col. 1057D] altum revolvat. Tradunt iterum quod cujusdam jecur ibi vultur exedat, quod jam consumptum iterum (fo 304) recrudescat.

Haec quia sapiens ratio composuit, debet scire vestra dilectio quid velint. Is qui in rotae vertigine de monte in ima praecipitatur, est is qui de altitudine potestatis vel divitiarum in profundum baratri praeceps rotatur. Qui autem saxum in montem evolvit, quod ipsum mox revolvit, est is qui eum magna difficultate dignitates vel quaelibet cupita assequitur et per eadem ad ima inferni dimergitur. Cujus vero jexor (sic) vultur vescitur et denuo revirescere fertur, [Col. 1058A] est is de cujus corde luxuria pascitur; et expleta concupiscentia, iterum foeda libido renascitur. In jecore enim est concupiscentia; vultur vero amat mortuorum cadavera.

De hac peste iterum dicunt quod Medusa egregia forma plurimos ad amorem sui incitaverit, quae omnes se intuentes in saxa commutaverit [commutaverint cod.]. De hujus facie se Perseus cristallino clippeo protexit, eamque falcato ense interemit. Haec femina est luxuria, quae se formosam fingit per hominum pectora, sed se inspicientes in lapides commutat, quia corda libidinosorum per delectationem indurat. Ab hac se Perseus cristallino clippeo protegit, quia vir fortis speculum virtutum intendens, ab hujus intuitu vultum cordis avertit. Falcato [Col. 1058B] ense eam interemit, quia timore aeterni ignis eam a se abscidit.

Inde legitur quod quidam patrum parvulum filium in heremo nutrierit, quem adultum luxuria titillaverit. Pater autem jussit eum in heremum secedere et solus jejuniis et orationibus XL diebus vacare. Expletis vers XX diebus vidit tetram et nimis fetidam mulierem nudam super se irruere; cujus fetorem ferre non valens coepit eam a se repellere. At illa: »Cur, inquit, me tantum exhorrescis cujus amore tantum inardescis. Ego enim sum luxuriae imago, quae dulcis in hominum cordibus appareo, et nisi patri tuo obedisses, sicut et alii a me prostratus esses.« Ille vero grates Deo retulit qui eum a spiritu fornicationis eripuit. Multa alia exempla deducunt [Col. 1058C] nos ad vitae itinera.

[(162) 1Kb] Legitur quod quidam patrum egressus vidit quendam Aethiopem in silva succidentem ligna, ac ligata levare temptantem. Quae dum viderentur gravia, dissolvens auxit onera: et cum tunc magis essent onerosa, addens fecit ea; inportabilia. Quae dum tollere nititur a pondere opprimitur. Ille autem progressus (fo 304 vo) vidit ubi (sic) quaedam aquam in vas fundebat, quae infusa subtus confluebat, quia vas fundum non habebat. Ulterius progreditur, et ecce duo viri portae civitatis appropinquabant qui lignum transversum ante se ferebant; et neuter alteri volens cedere, ambo foras remanebant. Aethiops qui auget onus lignorum est is qui semper cumulat pondus peccatorum; et cum vix sufficeret [Col. 1058D] tempus ad emendanda transacta, semper infelix non cessat addere recentiora, usque dum desperationem incidens, poenitentiam non meretur, sed mole criminum in mortem deprimitur. Ille autem qui aquam vasi fundo carenti immittit, est is qui elemosinas vel aliqua bona committit, sed ea per immundiciam vel alia vicia amittit unde scriptum est: Congregavit pecuniam et misit eam in saccum pertusum. Pecuniam in saccum pertusum congregat qui bona quidem perpetrat, sed ea pravis operibus coinquinat. Qui vero ligna ferebant transversum, sunt hi qui ferunt grave superbiae jugum; qui dum [Col. 1059A] alterutrum cedere nolunt, portam coelestis civitatis ingredi non poterunt. Qui autem suave jugum Domini cervicibus suis imponunt, et leve onus ejus tollunt, hii porta (sic) supernae urbis intrabunt. Ad hanc, karissimi, toto corde suspiremus; ad hanc [Col. 1060A] totis viribus properemus, quatenus fundum puteum non habentem evadamus et hostiam laudis Domino in atriis Hierusalem sacrificare valeamus [.....] oculus.



DOMINICA XIII.
[Col. 1059]

[Col. 1059A] Beatus vir qui non abiit in consilio impiorum (Psal. I). Adam infelix vir fuit qui per consilium impiorum de patria paradysi abiit et omnes posteros suos in hoc exilium traduxit. Hic in via peccatorum stetit, quia in peccatis stabilis mansit. In cathedra [Col. 1059B] pestilentiae sedit, quia peccata alios per mala exempla docuit. Christus autem beatus vir extitit qui consilio Patris ab aula coeli in carcerem post perditem servum abiit. In consilio impiorum non abiit quando diabolus omnia regna mundi et gloriam eorum ei ostendens, se adorare persuasit (sic). In via peccatorum non stetit, quia peccatum non fecit. In cathedra pestilentiae non stetit quia nec verbo nec facto malum docuit. Et ideo sicut ille infelix omnes carnales filios in mortem attraxit, ita iste beatus (fo 306) vir cunctos filios in vitam revexit. Sicut enim ipse refert in Evangelio: Homo quidam descendit ab Hierusalem in Iericho, in quem latrones irruentes vulneraverunt, ac despoliantes eum abierunt. Porro sacerdos eamdem viam pergens, ac [Col. 1059C] semivivum videns, pertransit; similiter levita iterfaciens viso eo praeterivit. Samaritanus autem per eandem viam pertendens, miseri miseretur, ac ligatis vulneribus, vino et oleo medetur, impositumque jumento in stabulum duxit. Altero die duos denarios stabulario protulit, curam illius gerere petit; si quid de suo supererogaverit; in reversione se ei redditurum promittit (Luc. X).

Homo quippe ab Hierusalem in Iericho descendit dum primus parens de gaudiis paradysi ad defectum mortis venit. Hiericho namque, quod luna sonat, defectum nostrae mortalitatis designat. Qui latrones incidit, quia exulem protinus turba daemonum circumdedit. Qui etiam eum despoliaverunt, quia non [Col. 1059D] solum divitiis paradysi, sed veste immortalitatis denudaverunt. Plagas imposuerunt, quia ei peccata influxerunt. Semivivum reliquerunt, quia in anima mortuum, in corpore vero per Dei mysteria circumdatum dimiserunt. Per eandam viam sacerdos descendit dum patriarcharum ordo per iter mortalitatis tetendit. Qui vulneratum pertransiit, quia generi humano opem ferre non valuit, dum se etiam peccatis graviter sauciatum doluit. Levita quoque idem iter carpebat, quia ordo prophetalis etiam per callem mortis tendebat. Qui saucium praeterivit, quia perdito hominis adjutorium ferre non potuit, dum se quoque peccatis vulneratum ingemuit. A [Col. 1060A] Samaritano autem semivivus curatur, quia nomo seductus per Christum sanatur.

Samaria erat civitas caput regni Israhelitici, cujus caput (sic) ad idolatriam in Ninive erant captivati et gentiles in ea locati. Quorum consortia Judaei [Col. 1060B] in tantum exhorruerunt, quod illos participio eorum adduxerunt quibus maledicere voluerunt; unde et Dominum maledicendo Samaritanum vocaverunt. Ipse enim verus Samaritanus erat, quod custos dicitur, quia ab eo genus humanum custoditur. Hic iter fecit dum de coelis in hunc mundum venit. Viatorem vidit plagatum, quia hominem conspicit peccatis et miseriis circumdatum. Super eo movetur misericordia (fo 306 vo), quia omnes dolores pro eo experitur. Et appropians vulnera ejus alligavit, dum vitam aeternam nuncians, a peccatis cessare praedicavit. Per duas partes ligaminis vulnera constrinxit, dum per duos timores peccata compescuit. Servilis enim timor [(163) 1Kb] poenas a peccatis prohibet, filialis autem sanctos ad bona opera monet. Inferiorem [Col. 1060C] partem ligaminis traxit, dum gehennae timorem sic cordibus hominum incussit. Vermis, inquit, eorum [(164) 1Kb] moritur et ignis non extinguitur, Superiorem partem traxit dum boni studii timorem instruxit. Filii, inquit, regni eicientur in tenebras exteriores; ibi erit fletus et stridor dentium. Vinum et oleum infundit, dum poenitentiam et veniam docuit. Per vinum quippe putrida expurgantur, per oleum fota curantur. Vinum infundit dum dixit: Poenitentiam agite; oleum addidit dum dixit, appropinquabit enim regnum coelorum (Matth. III). In jumentum posuit dum peccata nostra in corpore suo super lignum crucis pertulit. In stabulum duxit, dum eum supernae Ecclesiae conjunxit. Stabulum, [Col. 1060D] quo animalia in nocte congregantur, est praesens Ecclesia, in qua justi in caligine hujus vitae stabulantur donec aspiret Dies aeternitatis, et inclinentur umbrae mortalitatis.

Altera die protulit duos denarios. Una dies erat mortis, altera vitae. Dies mortis coepit ab Adam, in quo omnes moriuntur. Dies vitae inchoavit a Christo, in quos omnes vivificabuntur. Ante Christi resurrectionem omnes homines ad mortem tendebant; post suam resurrectionem omnes fideles ad vitam surgebant. Altero vero die duos denarios protulit dum post resurrectionem suam duo Testamenta per duo praecepta caritatis impleri docuit. Stabulario [Col. 1061A] denarios dedit, dum ordini doctorum legis vitae docenda commisit. Aegrum praecepit curari, quia genus humanum jussit a peccatis salvari. Quem aegrum fetor de stabulo exire compellit, quia justos adversitas hujus mundi ad coelestia appetenda impellit. Duo etiam denarii stabulario dantur, dum doctores scientia Scripturarum et honore saecularium sublimantur. Si quid ipsi supererogaverint, ille reddet cum redierunt [(165) 1Kb] , quia si bonis, quae populis praedicant, operibus exemplificant, cum verus Samaritanus ad judicium redierit, et olim saucium, tunc jam sanatum, de stabulo in coeleste palacium (fo 308) induxerit, sollicitis procuratoribus sempiterna praemia recompensabit.

Humani quoque generis formam surdus ille et [Col. 1061B] mutus habuit, quem Dominus ut sanaret per fines Decapoleos transivit (Marc. VII). Decapolis est regio decem civitatum, et significat legem decem praeceptorum. Per Decapolim Dominus transit cum sub decalogo legis nasci voluit. Surdum et mutum ei adducunt cum praedicatores genus humanum ad fidem convertunt: quod surdum erat. quia mandata Dei audire nolebat; mutum erat, quia a laude Conditoris tacebat. Cui Dominus auditum reddidit dum ei ad intelligendas Scripturas sensum aperuit. Vinculum linguae ei solvit, dum os ejus Dei laude replevit.

Hoc etiam decem leprosi expresserunt qui Domino castellum introeunte mundati sunt (Luc. XVII). Dominus quippe intravit castellum dum incarnandus [Col. 1061C] descendit in Virginis uterum, Spiritus sancti castellum. Decem viri leprosi erant omnes homines, X praeceptorum transgressione vel X plagarum Aegypti percussione maculosi. Qui a Domino ad sacerdotes destinantur, sed in itinere mundantur, quia dum peccatores delicta sua confiteri ad sacerdotes currunt, protinus veniam de commissis habebunt. Unus qui pro sanitate gratias retulit, est Catholicus populus qui pro salute sua jugiter Domino gratias agit.

Beati autem oculi, sed non omnium erant, qui Christum et ejus facta viderunt (Luc. X); et aures quae ejus doctrinam audierunt (ibid.); beati etiam sunt qui ea non viderunt et crediderunt (Joan. XX). [Col. 1061D] Quod enim reges et prophetae videre voluerunt (Luc. X), hoc fideles apostolos vidisse credunt, scilicet Dominum cum hominibus conversatum fuisse, ei signis atque doctrinis perditum hominem ad patriam reduxisse. Hunc, karissimi, ex toto corde, ex tota anima, ex omnibus viribus, ex omni mente, et proximum nostrum sicut nos ipsos diligamus (Matth. XXII), ut eum in regno claritatis ejus videamus. Omni tempore eum benedicamus, ut eum in domo sua in saeculum saeculi laudare valeamus.

Legitur quod quidam jugiter aut legerit, aut ymnis vel psalmis laudem Dei in ore habuerit. Hic quadam nocte vidit quomodo ex odoriferis floribus [Col. 1062A] corona in caput ejus coelitus descendit. Qui dum postmodum defunctus sepelitur, omnis turba astans miri odoris suavitate repletur.

Fertur de alio quodam idiota quod ymnum jugiter Gloria Patri, et Filio, et (fo 308 vo) Spiritui sancto recitaverit, et postea mortuus cuidam gloriosa facie et splendida veste apparuerit. Qui dum ab eo requireret quomodo se haberet, qui nunquam litteras didicerit, in haec verba respondit: Dominus regit me et nihil in me deerit; in loco pascuae ibi me collocavit (Psal. XXII). O quantum differt simplicitas fidelium a subtili ingenio gentilium! En idiota iste per fidei stulticiam tribus verbulis adeptus est gaudium et omnium rerum noticiam. Plato vero, exundans fluvius humanae sapientiae; Aristoteles, torrens [Col. 1062B] argutae sapientiae, per saecularem prudentiam sortiti sunt miseriae et aeternae perditionis insipientiam. Sic sic nimirum Christus Dei sapientia se diligentes remunerat, sic se contemnentes et beneficiis suis abutentes reprobat. Jam etenim Petri piscatoris [(166) 1Kb] fides Aristotelica argumenta sillogismavit; jam Tulliana eloquentia coram Christi professoribus obmutescens os oppilavit.

Legitur etiam quod quaedam ad Christum conversa multis bonis operibus floruerit; vigiliis, jejuniis, orationibus jugiter insudaverit. Quae gravi languore correpta, pervenit ad extrema. Cujus lecto dum a fidelibus assistitur, ecce subito media nocte lux immensa coelitus effunditur; cujus nimio radio omnium visus ita obtunditur, quod nihil aliud praeter [Col. 1062C] illa claritas (sic) cernitur. Interea januae a multitudine ingredientium crepitare audiuntur; voces infirmanti colloquentium percipiuntur, sed prae splendore luminis non conspiciuntur. Praeterea fraglantia (sic) maximi odoris efferbuit, quae omnium olfactum mira suavitate replevit. Appropinquante autem die lux discessit; sed odor triduo ibi remansit. Quarta autem nocte maxima iterum luce cellula illustratur, cujus fulgore tocius noctis caligo effugatur. Et ecce duo chori psallentium in platea audiuntur; voces sexus canentium discernuntur, nam viri psallebant, feminae respondebant. In hac igitur lucis claritate, in hac odoris suavitate, in hac modulaminis jocunditate, sancta illa anima eximitur de [Col. 1062D] carnis acerbitate, et cum sanctorum jubilo deducitur perfruitura perhennis dulcedinis amoenitate. Et quanto altius ducitur, tanto minus vox ymnizantium percipitur, usque dum lux et (fo 310) concentus subtrahitur; suavitas odoris manet, quousque corpus sepelitur, sic Dominus humilia respicit, sic de stercore erigit pauperem (Psal. CXII). Haec enim paupercula fuit et nullius momenti inter homines extitit. Sed quod hominibus est abjectum, Domino nostro est acceptum; et quod hominibus est altum, abhominabile est apud Deum. Ecce etenim preciosa gemma in sterquilinio latens de cloaca mundani fetoris tollitur ac regio diademati ignitis lapidibus [Col. 1063A] rutilanti corusco loco imponitur. Hinc, karissimi, omnibus sanctis animas nostras committamus, bonis operibus jugiter insistamus, quatinus pro diebus quibus nos humiliamus, laetari cum illis perhenniter [Col. 1064A] mereamur, atque pro annis quibus vivimus [(167) 1Kb] hic videmus mala, unam diem in atriis Domini videamus, quae melior est super millia (Psal. LXXXIII). Quam.



DOMINICA XX.
[Col. 1063]

[Col. 1063A] Beati qui audiunt verbum Domini et custodiunt illud (Luc. XI). Multi sunt, karissimi, qui verbum Dei nec aure corporis audire volunt. Plerique vero hoc aure quidem audiunt; sed minime beati sunt. quia illud operatione non diligunt. Qui autem illud sollicita aure audiunt, intento corde custodiunt, devoto opere implere satagunt, hii beati sunt, quia [Col. 1063B] cum Verbo Dei in aeternum exultabunt.

Idem Verbum refert hodie in Evangelio quod quidam rex fecit nuptias filio suo. Qui misit servos suos invitatos vocare; et nolebant venire. Iterum alios misit, quibus ut invitatis prandium paratum, tauros et altilia occisa et omnia parata dicerent, praecepit. At illi neglegentes, alius in villam, alius ad negotiationem suam abierunt; alii tentos servos et contumeliis affectos occiderunt, quos rex missis exercitibus perdidit et civitatem illarum succendit. Deinde ad exitus viarum misit et quoslibet advocari jussit. Postquam autem impletae sunt nuptiae discumbentium, intrans rex vidit quendam non habentem vestem in nuptiis utentium; jussit eum ligatis manibus et pedibus proici in tenebras exteriores ubi [Col. 1063C] esset fletus et stridor dentium; dixitque multos esse vocatos, paucos vero electos (Matth. XXII).

Rex qui nuptias filio fecit est Deus Pater, qui Jesu Christo Filio suo sponsam Ecclesiam conjunxit. Hujus nuptialis thalamus erat sacrae Virginis uterus. Servi qui invitatos (fo 310 vo) vocaverunt, erant prophetae qui Judaeis per patriarchas invitatis Christum incarnandum praenuntiaverunt. Qui venire nolebant, erant hi qui prophetis non credebant. Servi secundo missi apostoli fuerunt qui per totam Judaeam Christum pro nobis incarnatum praedicaverunt. Prandium paratum erat saginati vituli, scilicet Christi corpus pro nobis jam oblatum. Tauri feroces tyranni extiterunt qui cuncta orbis regna [Col. 1063D] perdomuerunt. Altilia vero erant phylosophi qui perscrutando volaverunt mente ad sydera coeli. Hii occisi erant, dum Dei sapientia superborum et sublimium colla calcaverat, humiles et pauperes parentes elegerat, sapientiam prudentium reprobaverat, idiotas et simplices homines ad praedicandum constituerat. Omnia parata erant, quia cuncta ad salutem pertinentia fuerant prolata. Scripturam omnibus aperuerat; baptismus et poenitentia cunctis patebat. At illi, neglecta salute, ad nuptias Domini venire noluerunt, sed alius ad villam, alius ad negotiationem suam abierunt, quia tantum terrenis lucris inhiaverunt, et ideo coelestia amare non potuerunt. Reliqui vero servos regis contumeliis affectos occiderunt, quia Pharisaei et principes sacerdotum [Col. 1064A] apostolus carcere, vinculis, verberibus affecerunt; quosdam ex eis occiderunt, alios de finibus suis cum contumelia propulerunt. Rex autem missis exercitibus homicidas illos perdidit et civitatem illorum succendit, quando ministri Dei Romani principes cum exercitibus Judaeam intraverunt, parricidas Judaeos variis suppliciis interemerunt, civitatem [Col. 1064B] Hierusalem igni succenderunt. Deinde ad exitus viarum servi diriguntur et quoslibet vocare praecipiuntur, quia profecto dum Judaei ad nuptias Dei venire recusant, apostoli, in viam gentium abeuntes, idolatras ad epulas Dei invitant. Bonos et malos congregaverunt, quia multos reprobos cum electis ad fidem traxerunt. Nuptiae discumbentium implentur, quando numerus electorum implebitur. Rex intrabit discumbentes videre, quando ad judicium veniet cunctos pro meritis discernere; sicut scriptum est: Veniet Dominus ad judicium cum omni despecto; hoc est, tam diligenter judicabit in hoc mundo despectissimum quam omni gloria excellentissimum. Non vestitus veste nuptiali foras proicitur, quia carens caritate Dei nuptiis ejus, qui est [Col. 1064C] caritas non admittetur. Vestis namque nuptialis est caritas, per quam adipiscitur (fo 312) aeterna claritas. Manus et pedes ibi funibus peccatorum ligabuntur quae hic pravis operibus constringuntur. Membra quippe quae hic ad malum laxantur, ibi ad supplicium coartantur. In tenebras exteriores proiciuntur qui nunc interiores tenebras delectabiliter patiuntur. Ibi erit fletus et stridor dentium, quia transibit ab aquis nivium ad calorem nimium; a fumo etenim ignis fletum, a nimio frigore patiuntur stridorem dentium. Multi autem sunt vocati, pauci vero electi, quia videlicet multi ad fidem vocantur, sed soli electi salvantur. Duae vocationes sunt: una exterior, altera interior; per exteriorem multi per [Col. 1064D] apostolos et praedicatores vocati sunt ad fidem; per interiorem pauci per Filium tracti sunt ad Patrem. Per exteriorem multi pisces sagenae fidei inhaeserunt, quos electores iterum foras miserunt; per inriorem pauci latuerunt, quos in vasa elegerunt. Nunc sunt reprobi permixti electis, ut paleae granis; Christo autem cum ventilabro veniente, paleae excussae igni inextinguibili traduntur, grana autem in horreum Dei congregabuntur.

Et nos, dilectissimi, ad nuptias Dei cum multis vocati sumus, studeamus bonis actibus ut cum paucis electi simus. Prandium nobis cottidie paratur dum sacra Scriptura cum corpore Christi nobis praeponitur. Tauri ad hoc convivium occisi sunt quia apostoli, tauri gregis Domini, pro invitatione [Col. 1065A] harum epu arum exstincti occubuerunt. Ad hoc etiam convivium altilia occisa sunt, quia quique ad coelestia mente convolantes, pro his epulis prostrati sunt. Tauri quoque persecutores fuerunt qui cornibus infidelitatis fideles ventilaverunt, sed Christo veniente enervati sunt. Volatilia autem haeretici extiterunt, qui quodammodo ad alta volaverunt quando in coelum os posuerunt et iniquitatem in excelso contra Dominum locuti sunt; sed a Catholicis victi et exterminati sunt. Et quia haec omnia per Christi potentiam sunt sedata, omnia sunt nobis ad salutem praeparata, ideo ob nulla negocia neglegamus, quin tota festinantia ad epulas Dei veniamus, Dei quippe convivium est perhennis vitae gaudium. Ad hoc currit quisquis Dei praecepta implere [Col. 1065B] satagit. De exitibus viarum vocati ad nuptias jam discumbimus, quia de variis erroribus ad sacramenta Dominica convenimus. Et ideo, dilectissimi, veste nuptiali resplendeamus, ut videlicet (fo 312 vo) Dominum prae omnibus et proximos sicut nos ipsos diligamus. Quem in hac veste rex intrans non invenerit, ligatum de convivio suo ejici jubet, tenebras infernales videbit. Horum autem civitates ipsis perditis cremantur a quibus servi missi injuriis affecti enecantur; quia nimirum daemonibus perdendi permittuntur, a quibus praedicatores hic contumeliis affliguntur et corpora illorum demum igni inextinguibili succenduntur.

De his nuptiis texuit rex Salomon dulce epithalamium, dum in laude Sponsi et Sponsae per Spiritum [Col. 1065C] concinuit Cantica canticorum. Filius quippe regis Hierusalem desponsavit sibi filiam regis Babylonis, acceptamque tradidit erudiendam atque ornandam sub manu custodis; ipse vero abiit instruere convivium; quam denuo reversus cum ingenti apparatu maximoque cultu in stellatum introducet thalamum, secum ad nuptias sponsae ornatores ducens in palacium, ejus vero corruptores tradens in carceris supplicium.

Rex Hierusalem est Deus, cujus Filius est Christus. Rex Babylonis est diabolus. Gentilitas vero erat ejus filia cum esset idolatriae dedita. Hanc ipse a Patre desponsavit dum postea sanguinem fundens de diabolo in cruce triumphavit. Hanc custodi tradidit, [Col. 1065D] dum eam ordini doctorum divina lege instruendam, gemmis virtutum decorandam commendavit. Ipse vero abiit convivium procurare, quia profecto ascendit in coelum, locum ei aptum in domo Patris per multas mansiones praeparare. Denuo cum exercitu omnium angelorum veniet eamque de Babylonicae [(169) 1Kb] peregrinationis exilio eruet, atque in civitatem Patris sui, gloriosam Hierusalem, cum summo tripudio introducet. Tunc sponsae ornatores simul intrabunt, quia qui Ecclesiam hic scriptis vel dictis instruxerunt et bonis exemplis perornaverunt, cum illa tunc in nuptiis Agni ut sol fulgebunt; persecutores vero qui eam lacerantes [Col. 1066A] vim intulerunt, et haeretici atque schismatici qui eam corruperunt, tunc in stagnum ignis et sulphuris missi, perpetuo ardebunt.

Ne hujus exortes convivii simus variis documentis instruit nos Dominus. Narrat etiam quod quidam ficulneam in vinea sua habuerit, et per tres annos veniens fructum in ea non invenerit; et ne diutius sterilis occuparet, succidere praecepit (Luc. XIII). Ficulnea sterilis in (fo 314) vinea erat Synagoga in lege infructuosa. De qua Dominus tribus annis fructum quaesivit, quia eam ante legem per patriarchas, sub lege per prophetas, sub gratia per apostolos ad fructum boni operis monuit; sed quia per perfidiam arefacta terram sterilis occupavit, securim judicii sui ei ad radicem posuit dum eam [Col. 1066B] Romanorum gladio succidit.

Ficus etiam sterilis in vinea est quilibet homo sine bonis operibus in Ecclesia. De hoc fructus trium annorum quaeritur dum operatio fidei Trinitatis ab eo exigitur; et nisi citius confessione circumfodiatur, et stercus poenitentiae mittatur, morte excidetur et in ignem gehennae mittetur.

Hoc quoque praefiguravit mulier inclinata, sed a Domino pie sanata (Luc. XIII). Mulier ad terram inclinata erat Synagoga sub pondere legis curvata. Quae a Domino erigitur dum multitudo de Judaeis conversa de onere legis per gratiam eripitur. Mulier etiam decem et octo annis incurva est quaelibet anima sub utraque lege infirma (ibid.). Denarius namque ad Vetus Testamentum propter decalogum [Col. 1066C] legis, octogenarius autem pertinet ad Novum Testamentum propter octavam Dominicae resurrectionis. Decem ergo et octo annis mulier incurvatur dum anima utriusque legis praevaricatione praegravatur; sed a Domino ad salutem sublevatur dum gratia ipsius per poenitentiam salvatur.

Per pauperes, karissimi, debemus pervenire ad convivium Dei. Praecepit enim Dominus ne ad prandium nostrum divites vel potentes invitemus, a quibus retributionem hic recipiemus, sed ut ad convivium nostrum pauperes, debiles, claudos, caecos, evocemus, a quibus nullam retributionem speremus (Luc. XIV). Hoc enim facientes beati erimus, quia recipient nos in aeterna tabernacula cum defecerimus. Ad [Col. 1066D] Dei epulas gradiendum nobis est per sanctorum vias.

Legitur de quadam nobili quia saeculum relinquens monasterium in quo quingentae puellae erant, intravit, et ut vere sapiens fieret, stultam se simulavit. In coquinae ministerio serviebat; omnium se famulam exhibebat; nunquam cibum ad mensam cum aliis sedens accipiebat; ablumenta tantum vasorum et micas de mensa tersas in cibo sumebat. Omnibus risui erat, omnium odia pacientissime sustinebat; cum nulla aliquando colloquium habebat, soli Deo placere studebat, Interea revelavit Dominus cuidam solitario ejus conversationem; qui veniens ad cellam, rogavit se intromitti (fo. 314 [Col. 1067A] vo) in congregationem. Et cum omnes puellae ante eum congregatae essent, et illa sola propter quam venerat, deesset, postulat cunctas evocari; et illa vix compulsa, immo tracta est ab aliis se praesentari. Quae circa caput nigerrimum panniculum gerebat de quo saepius ollas vel cacabos tergebat. In capite autem eminus venientis cernit ille sanctus coronam auro gemmisque radiare, vestemque ejus magna claritate coruscare. Cui protinus occurrens provolvitur protinus pedibus ejus, se ab ea benedici precatur. Et illa similiter ejus prosternitur pedibus, commendans se ejus orationibus. Omnes moniales obstupescunt; ne sibi talem injuriam faciat petunt; hanc insanam petunt (sic). Quibus ipse [Col. 1068A] palam retulit qualem gloriam in ea viderit et qualiter ei Deus de ea revelaverit. Quae omnes vestigiis ejus se prosternunt; aliae alapas ei in facie dedisse, aliae nares ipsius sinapi implevisse, aliae alias injurias ei fecisse referunt. Pro quibus ille orationem fudit, ad heremum rediit. Illa autem metuens ab hominibus honorari, clam de monasterio fugit, malens in deserto loco cruciari; in quem vero locum se inmerserit, aut quo fine defecerit ad nullius noticiam pervenire potuit. Certum est autem quod post hujus vitae miseriam adepta sit aeterni regni gloriam. Quam cum omnibus electis postulemus, ut in nuptiis Dei sine fine exultemus. Ubi oculus (I Cor. II).



DOMINICA XXII.
[Col. 1067]

[Col. 1067B] Beati qui custodiunt judicium et faciunt justiciam in omni tempore (Psal. CV). Duo sunt judicia: unum quod hic per judices Christi vivarios exercetur; aliud quod in novissimis per Christum, qui a Deo constitutus est judex vivorum et mortuorum, exhibetur. Est autem judicium bonos a malis discernere; bonis bona, malis mala retribuere. Sic Christus in judicio bonos a malis est discreturus, et justis gaudia, impiis supplicia est redditurus. Judicium ergo custodiunt qui Dei cultores diligunt, Dei contemptores respuunt. Judicium quoque observare est suis malis meritis quempiam dignas poenas irrogare. Qui enim se hic vigiliis, jejuniis et aliis piis laboribus pro peccatis affligunt, beati sunt quia non cum impiis aeternum judicium subibunt. Quae etiam [Col. 1067C] sunt justitiae: una naturalis, scilicet divina; altera consuetudinaria, fo. 316) videlicet humana. Naturalis est justitia Deo servire, parentibus obedire; consuetudinaria, leges, statuta praelatorum observare et cum civibus concordare. Beati ergo sunt qui justiciam in omni tempore faciunt, quia a justicia Patris Christo justa vitae praemia percipiunt.

Hodiernum evangelium monet nos ad justiciae judicium. Dicit namque quod quidam rex rationem eum servis suis posuit; cui oblatus est unus qui X, milia talenta debuit; et quia unde redderet non habuit, dominus eum cum uxore et filiis omnibusque suis venundari jussit. Qui procidens misericordiam postulavit; et dominus misertus omnia ei donavit. Illo vero egresso, debitor centum denariorum [Col. 1067D] obviat, quem tenens suffocat, violenter stringens ut debitum redderet. Qui etiam ipse procidens misericordiam poposcit, sed nihil ei profuit, nam miserum carceri mancipat donec debitum solvat. Quo audito dominus servum nequam revocat, dure increpat, tortoribus tradit, universum debitum ab eo exigi praecepit (Matth. XVIII). Et quid per haec verba significaverit Dominus concludens innotuit: sic, inquiens, faciet vobis Pater meus coelestis si non remiseritis hominibus ex cordibus vestris (ibid.). Karissimi, ista sunt nimis metuenda ac jugiter in memoria retinenda.

[Col. 1068B] Rex qui rationem cum servis posuit est Christus qui omnes homines pro actibus suis in judicium adducit. Debitor decem milium talentorum est quilibet transgressor decem praeceptorum; debitor vero decem denariorum est calumpniator proximorum. Qui ergo volumus nobis a Deo dimitti gravia, dimittamus proximis levia; levia quippe sunt omnia quae nobis homines faciunt, quia cito transeunt; quae autem nos contra Deum facimus, valde gravia sunt, quia nos in interitum mergunt. Unde coelestis scolasticus nos docuit ut conditionem cum judice faciamus, ut scilicet nobis debita nostra sic dimitti petamus sicut nos debitoribus nostris relaxamus. Et Petro interrogante quoties fratri peccanti esset dimittendum, si usque septies: Non usque septies, [Col. 1068C] inquit, sed usque septuagies septies (ibid.), id est quadringentis nonaginta vicibus; hoc est ut quidquid in nobis delinquitur, dimittamus. Et item Scriptura dicit. Homo homini servat iram et a Deo sperat misericordiam. Qui ergo non dimittit homini in se peccanti, nunquam dimittitur ei in Dominum (fo. 316 vo) peccanti; immo in tormentis ab eo exigitur quod per poenitentiam ei dimissum creditur. Sed dicis: non possum dimittere ei qui mihi facit injuriam, nec amare illum a quo patior calumniam. O amice, quid fecit tibi is quem quaeris occidere? Amicum meum, inquis, occidit. Et quid ad te occisio hominis? Omnes servi sumus unius Domini, regis omnium, qui justus judex vindicabit omnes injurias hominum. Qui ergo hominem occiderit, [Col. 1068D] non in te, sed in illum delinquit cujus servum occidit. Et si inde ultionem quaeris, dupliciter reus eris in uno, quod conservum tuum occideris, in altero quod Domino tuo judicium suum abstuleris. Igitur si homicidium facto vel consilio vindicaveris, cum homicidium utique damnaberis, quia qui odit fratrem suum homicida est, et hic non habet partem in aeterna vita (I Joan. III). At tu, bone vir, cujus vis illius membra mutilare quem summi imperatoris Filius secum vult conregnare. Abstulit, inquis, bona mea. Quae bona? Aurum, inquis, aut argentum, aut equum, aut aliquid hujusmodi. O homo, nonne nudus [Col. 1069A] in hunc mundum venisti et nihil horum tecum attulisti? Nec dubium quin nudus etiam de hoc mundo discedas et omnia hic relinquas. Haec universa de terra venerunt et iterum in terram redibunt. Nihil habes hic proprium; sed totum est alienum. Domini est terra et plenitudo ejus (Psal. XXIII). De bonis suis partem tibi concessit quandiu sibi placuit; cum diutius te habere noluit, alium tollere jussit. Quandiu voluit bona sua Job tribuit; cum iterum sibi placuit, ei auferens diabolo dedit. Unde et ipse: Dominus, inquit, dedit, Dominus abstulit (Job I). Non dixit: Diabolus abstulit, quia Deus solus inde potestatem habuit. Cum igitur sis vermis et putredo, ne injuriam facias Deo vindicans te in proximo. Tu autem, care, cur vis [Col. 1069B] illum fustigare vel rebus suis privare? Male, inquis, locutus est mihi. O insensate! quid est verbum nisi ventus; postquam enim de ore volaverit, mox in auras evanuit. Qui autem male locutus est, non tibi sed sibi nocuit; quia qui etiam fatue dixerit, reus gehennae ignis erit (Matth. V). Sed si tu male vixeris, quid tibi proderit alicujus benedictio; si vero bene vixeris, quid oberit tibi alicujus maledictio. Miserum est ergo horum miserorum augere miseriam per vindictam, cum ipsi miseri provocaverint super se Dei iram. Dominus namque homicidas damnabit, (fo 318) raptores quoque poenis subjugabit, maledictos [maledicos] etiam ab aeterna damnatione segregabit. Igitur cuncta in nos commissa sunt dimittenda; in Deum commissa sunt a praelatis punienda. [Col. 1069C] Quae ipsi in Deum peccamus, digna poenitentia puniamus. Quae nobis subjecti in lege Dei peccaverunt, non crudeliter, sed misericorditer castigemus, ut animas eorum salvemus, quia judicium sine misericordia ei qui non fecit misericordiam (Jac. II), quae autem in nos verbo vel facto commiserunt, relaxemus, et gaudium et laeticiam recipiemus.

Nunc autem vestra dilectio audiat quam juste Deus peccatores [(170) 1Kb] et quam misericorditer se invocantes muniat; ipse autem est clemens Pater bonorum, potens Dominus malorum.

Rex David Uriae duci uxorem suam abstulit, ipsum quoque per consilium occidit. Quos Dominus ulciscens, infantem ex adulterio natum mortificavit, [Col. 1069D] filiumque ipsius Absalonem, quem praecipue amavit, contra eum instigavit. Qui uxores patris publice violavit, insuper ipsum regno privavit. Quem sic castigatum regno iterum Dominus restituit, parricidam autem filium in reprobam mortem tradidit. David autem poenitens magis adhuc consolatur dum Salomon, ex eadem femina ipsius filius, in regno collocatur.

Legitur etiam quod rex Cambyses, cupiens solus regnare, jussit Holofernem, principem miliciae, cuncta orbis regna sibi subjugare. Qui cum valida manu egressus, omnes in circuitum civitates munitas confregit; tandem ad Judaeam perveniens, Bethuliam [Col. 1070A] obsedit. Populus autem Domini metuens ne Hierusalem sicut alias civitates destrueret, jejuniis et obsecrationibus invocat Deum, qui est protector omnium sperantium in se, ut clippeum suae protectionis opponeret. Habitatoribus itaque Bethuliae victus defecerat; quibus exercitus aquae ductum succiderat. Quos jam deficientes principes consolantur, Domini auxilium pollicentur. In eadem civitate religiosa vidua, Judith nomine, fuit; quae post triduanum jejunium se ornamentis induit, ad castra Holofernis descendit. Qua visa, statim captus ejus pulchritudine, nuptias instruit celebris cultus magnitudine. In nocte vero omnibus nimio vino soporatis, Judith surgens Deum invocat; gladium in lectulo pendentem evaginat, caput ebrii ducis amputat; ad [Col. 1070B] suos quantocius cum capite (fo 318 vo) remeat; convocatoque universo populo, caput protulit, Deum laudare monuit qui eis liberationem et victoriam pariter contulit. At illi recuperato spiritu Deum adoraverunt atque cum magna laetitia laudes persultaverunt. In crastino de civitate, Judith consilio, cum magno tumultu exeunt, impetum in hostes faciunt. Illi vero ut dominum suum capite truncatum invenerunt, nimio dolore perculsi, omnes pariter in fugam versi sunt. Quos insequentes multa milia passim straverunt, reliquos cum magno dedecore profugaverunt; reversique ingentem praedam collegerunt, Hierosolymam venerunt; victimas Deo obtulerunt qui populum suum per feminam redemit, et tristiciam eorum in gaudium convertit. [Col. 1070C] Sic Deus superbos dispersit, humiles autem exaltans protexit (Judith X-XVI). Quod haec vidua vicit tyrannum, significat quod caro Christi vicit diabolum.

Legitur quoque quod rex Asuerus (sic) grande convivium cunctis principibus et populis regni sui fecerit, et inter epulas reginam Vasti corona redimitam introduci jusserit. Quam intrare rennuentem rex regno privavit, Hester pro ea regno sublimavit. Post haec rex quendam Aman super regnum exaltavit cunctosque principes ei subjugavit. Cui cum omnes coepissent genu curvare, Mardochaeus, reginae patruus, noluit eum adorare. Unde indignatus disposuit eum cum omni progenie sua neci tradi, [Col. 1070D] cum regis sigillo decrevit omnes Judaeos per regnum Asueri exterminari, altumque erexit eculeum in quo voluit suspendere Mardocheum. Interea duo volebant regem occidere, quos per Mardocheum proditos jussit rex perdere, Mardocheum vero jubet purpura et corona indui, regio equo per civitatem circumduci, Aman cum militibus praeire, laudes ei concinere. Hoc facto Mardocheus reginae dixit quia Aman eam cum omni parentela sua morti addixit. Quae omni populo jejunium indixit, se cum eis vigiliis, jejuniis, orationibus afflixit. Quo peracto convivium instruxit, regem invitans; Aman quoque adesse jussit. Inter epulas regem pro sui populique vita [Col. 1071A] rogat; se omnesque suos ab Aman damnatos narrat. Quem rex, furore repletus, jussit suspendi in eodem eculeo quem ipse praeparaverat Mardocheo. Porro (fo 320) ipsum Mardocheum pro eo principem constituit; qui omnem cognationem Aman suspendio interire jussit. Sic Deo disponente innocens populus liberatur; semen nequam juste exterminatur (Esther I-XVI).

Hic rex, quamvis gentilis, typum Christi gessit, qui verus Rex regum genitus, de radice Jesse surrexit. Hic principibus et populis regni sui convivium fecit, quia apostolis orbis principibus et fidelibus regni superni populis corpus suum et sacram Scripturam in epulas dedit. Reginam Vasti coronatam ad convivium vocavit, quia Synagogam lege et prophetis [Col. 1071B] redimitam ad coelestes epulas invitavit. Quae rennuens intrare regno privatur. Hester captiva in solio ipsius locatur, quia Judaea incredula de regno Christi ejicitur; Ecclesia de gentibus, a diabolo captiva, in thalamum regis consors coelestis regni ducitur. Aman qui a rege exaltatur, est Judaicus populus qui a Deo regno et sacerdotio ac divino cultu sublimatur. Qui quaerit reginae progeniem extirpare, quia Judaicus populus quaerit Ecclesiae populum exterminare. Aman quoque, qui Mardocheo eculeum erexit, diabolum significat qui Christo crucem erexit. In eundem eculeum suspenditur quia diabolus in crucis patibulum comprehenditur. Quo [(171) 1Kb] qui super regem conjuraverant sunt duo infideles populi: Judaicus et gentilis, qui Christum [Col. 1071C] regem occidi consilium dederant. Quos Mardocheus [Col. 1072A] accusat, quia Christianus populus opera eorum improbat. Illi a rege enecantur, et isti a Christo damnantur. Mardocheus purpura et corona insignitur, et Christianus populus martyrio et aeterna gloria vestitur. Equo regio per civitatem ducitur, quia Christianus populus per totum mundum a doctoribus colitur. Ordo namque praedicatorum equus Christi regis dicitur, in quo ipse per orbem vehitur. Aman cum militibus laudes ei consonat, quia Judaicus populus cum gentilibus velit nolit Christiani populi praeconia celebrat. Regina regem ad convivium vocat, quia Ecclesia Christum ad sollemnia sui corporis invitat. Aman etiam adesse jubet, quia infideli populo suas epulas praedicando praebet. Aman quoque, qui Mardocheo erigit eculeum, est Antichristus, [Col. 1072B] qui populo fidelium indicit mortis supplicium. Qui eodem eculeo suspenditur, quia et ipse mortis supplicio interimitur. Mardocheus a rege praeficitur princeps, quia fidelis populus peracto judicio (fo 320 vo) super omnia bona Domini constituitur. Semen Aman exterminatur, quia tunc generatio malorum damnatur. Populus autem reginae liberatur, et tristicia ejus in gaudium commutatur, quia generatio rectorum benedicetur, laeticia et exultatione perfruetur. Nunc, karissimi, toto corde Dei obsecramus clementiam qui sedet super thronum et judicat justitiam, faciens judicium omnibus injuriam pacientibus, ut nos illa die ab infideli populo segreget; fideli autem in suo regno associet, ubi oculus . . . (I Cor. II).



DOMINICA XXIII.
[Col. 1071]

[Col. 1071C] Beati omnes qui timent Dominum, qui ambulant in viis ejus (Psal. CXXVII). Deum timere est a malo declinare; in viis ejus ambulare, est bonum facere. Qui ergo Deum timent peccata devitando, beati sunt, quia poenas evadunt; et qui in viis ejus ambulant bona operando beati sunt, quia gaudium Domini intrabunt. Viae Domini praecepta illius sunt quae homines ad supernam patriam ducunt. Universae [Col. 1071D] autem viae Domini misericordia et veritas (Psal. XXIV). Viae Domini sunt misericordia omnibus in eis ambulantibus, verita cunctis ab eis declinantibus. Ideo Deus noster est ut dominus a servis timendus, ut pater a filiis diligendus. Timore ejus peccata fugiamus, amore ipsius bonis actibus insistamus, quatenus de hac misera vita transeuntes, luctuosam vitam evadamus et ad beatam vitam ipsius ope perveniamus. Tres vitae sunt: una super nos beata, quam sancti cum angelis beate vivunt; altera misera, in qua justi adhuc hic suspirantes ingemiscunt; tercia subtus nos luctuosa, in qua spiritus damnatorum cum daemonibus consistunt. Nobis ergo in [Col. 1072C] media vita constitutis duae viae se offerunt quae quosdam ad superiores, quosdam autem ad inferiorem ducunt. A dextris se praebet via arta et angusta ducens de hac miseria per se ambulantes ad beatae vitae amoenitatem; a sinistris vero pandit se platea lata et spaciosa ducens in se gradientes ad luctuosae vitae calamitatem. Arta via et angusta est mundi desideria et carnis concupiscentias fugere; malum [Col. 1072D] pro malo non reddere; vigiliis et jejuniis corpus macerare; orationibus et assiduis Dei laudibus insudare. Lata autem et spaciosa via est ludere, edere, bibere, fornicari, venari, inimicos opprimere (fo 322), deliciis carnis diffluere. Hoc diabolus docuit, et per eam genus humanum ad interitum deduxit. Illam Christus factis et dictis ostendit et per eam perditum hominem ad gloriam reduxit. Et quia prophetae per hanc solam viam genus humanum rediturum ad patriam praeviderunt, ideo Christum verum et certam viam omnes consona voce praedixerunt, eumque omnes videre desideraverunt. Jacob namque moriens dixit: Salutare tuum expectabo, [Col. 1073A] Domine (Gen. XLIX). Et Moyses: Obsecro, inquit, Domine mitte quem missurus es (Exod. IV). David quoque ait: Domine, inclina coelos tuos et descende (Psal. CXLIII). Esaias inquit [(172) 1Kb] : Utinam, inquit, disrumperes coelos et descenderes (Isa. LXIV). Et merito ejus desiderio deficiebant quia eum futurum praesciebant. Nam ante ipsius adventum fusca mors mundum obtexit, omnes per iter sinistrum in perditionem direxit. Omnes quasi in tenebris errabant quia lumen Christum non habebant, et ideo per spaciosam viam a sinistris caeco corde in morte ruebant. Christo autem sole solis in mundo apparente, immo vita angelorum se mortalibus exhibente, tetra mors pavefacta fugit, seque in abdita Tartari confusa abscondit, sicut oriente sole caligo noctis [Col. 1073B] fugatur et mundus ipsius jubare illustratur. Idcirco dilectissimi, cum iter salutis nobis per Jesum pateat, et lucerna verbi Dei ex utraque parte viae resplendeat, toto corde sinistrum tramitem relinquentes, dextrum callem toto annisu carpamus ut ad summam beatitudinem perveniamus. Haec autem via est caritas per quam aditur summae beatitudinis claritas.

In hanc tendunt XV semitae ducentes ad atria vitae: scilicet pacientia, benignitas et aliae quas enumerat Apostoli subtilitas. Porro summa beatitudo in hac via ambulantes quasi per X et VII brachiis ad se attrahit, quia per X praecepta legis et per VII dona Spiritus sancti portas vitae nos Christus intrare docuit. Has autem X et VII distinctiones beatitudinis [Col. 1073C] Spiritus sanctus per prophetam nominatim exprimit et singularem dignitatem subtiliter innuit.

Primo dicit beatos scuto fidei vicia et concupiscentias superantes et in lege Domini die ac nocte meditantes. Beatus, inquiens, vir qui non abiit in consilio impiorum quomodo [quoniam] novit Dominus viam justorum (Psal. I). Primus (fo 322 vo) homo infelix pravo consilio consensit et omnes sequaces suos in mortem traxit; Christus, beatus vir et via justorum, omnes per se gradientes reducet ad gaudia angelorum. Qui ergo peccatis non consentit ad hunc tendens beatum virum, erit in summa beatitudine ut lignum vitae in paradiso plantatum (ibid.).

Secundo dicit beatos spe gaudentes, in Domino, [Col. 1073D] non in se confidentes. Beati, inquit, omnes qui in eo confidunt (Psal. II), quia in monte sancto ejus, id est in Christo, gaudebunt. Inde iterum: Beatus vir qui sperat in eo (Psal. XXXIII), quia dies bonos videbit in coelo (ibid.). Et iterum: Beatus vir cujus est nomen Domini spes ejus (Psal. XXXIX), quia canticum novum inmittetur in os ejus (ibid.).

Tercio dicit beatos poenitentes dilectione ferventes, quia charitas operit multitudinem peccatorum (I Petr. IV), et per Spiritum sanctum, qui est caritas, datur remissio peccatorum. Beati, inquit, quorum remissae sunt iniquitates et quorum tecta sunt peccata (Psal. XXXI). Per caritatem remittuntur, per [Col. 1074A] bonam operationem conteguntur. Beatus vir talis erit, quia ei Dominus peccatum in judicio non imputabit. Hic in Domino cum justis exultans laetabitur, cum rectis corde gloriabitur (ibid.).

Quarto dicit beatos Deum pure colentes et ejus haereditas fieri cupientes. Beata, inquit, gens cujus est Dominus Deus, ejus populus quem elegit in haereditatem sibi (Psal. XXXII), Hii exultent in Domino, quia tales decet collaudatio (ibid.). Inde iterum: Beatus, inquit, populus cujus Dominus Deus ejus (Psal. CXLIII), quia hii canticum novum Deo cantabunt cum de manu filiorum alienorum eruti exultabuntur (ibid.).

Quinto dicit beatos hospitalitatem sectantes, per pauperes sibi coelestes divitias thesaurizantes. [Col. 1074B] Beatus, inquiens, qui intelligit super egenum et pauperem, quia in die mala liberabit eum Dominus (Psal. XL). Dies mala est cum homo aliquam afflictionem vel in manus inimicorum inciderit, unde eum Dominus statim liberabit. Dies etiam mala est dies ultima, ubi eum Dominus conservans, in animam inimicorum non tradet, sed beatum in terra viventium faciet (ibid.).

Sexto dicit beatos de plebe Domini electos et ad laudandum eum assumptos. Beatus, inquit, quem elegisti et assumpsisti; inhabitabit in atriis tuis (Psal. LXIV). De his iterum: Beati, inquit, qui habitant in domo tua; in saeculum saeculi laudabunt te (Psal. LXXXIII).

Septimo dicit beatos orationi instantes, auxilium [Col. 1074C] Domini jugiter invocantes. Beatus vir cui est auxilium ab te (ibid.) (fo 324), hii de virtute in virtutem ibunt et Deum deorum in Syon videbunt, ubi est melior dies una super milia (ibid.). Inde iterum: Beatus cujus Dominus Jacob adjutor ejus, spes ejus in Domino Deo (Psal. CXLV), quia in saecula regnabit cum eo.

Octavo dicit beatos Deum laudantes et coelestia contemplantes. Beatus, inquit, populus qui scit jubilationem (Psal. LXXXVIII), quia hii in lumine vultus tui ambulabunt et in nomine ejus in aeternum exultabunt (ibid.).

Nono dicit beatos a Domino eruditos et in lege ejus doctos. Beatus, inquit, homo quem tu erudieris. [Col. 1074D] Domine, et de lege tua docueris eum (Psal. XCIII). Horum animas consolationes Domini laetificabunt (ibid.) quando docti sicut splendor firmamenti fulgebunt, et quasi stellae qui multos ad justiciam erudiunt (Dan. XII).

Decimo ponit beatos justum judicium custodientes et justiciam in omni tempore facientes. Beati, inquit, qui custodiunt judicium, et justiciam in omni tempore faciunt (Psal. CV). Hii de nationibus secernentur ut in laude Dei glorientur ad videndum in bonitate electorum Dei, ad laetandum in laeticia gentis sanctorum (ibid.).

Undecimo ponit beatos, ut filii patrem timentes et [Col. 1075A] mandata ejus custodire cupientes. Beatus, inquit, vir qui timet Dominum; in mandatis ejus volet nimis (Psal. CXI). Hic timor sanctus permanet in saeculum saeculi et introducet filios in conspectu patris aeterni. In hac beatitudine currentes in memoria aeterna erunt; gloriam et divicias in domo Domini possidebunt (ibid.).

Duodecimo ponit beatos in via, id est in Christo, macula peccati carentes et in lege Domini, id est in caritate ambulantes. Beati, inquit, immaculati in via, qui ambulant in lege Domini (Psal. CXVIII). Horum anima vivet in aeternum et laudabit Dominum in saeculum (ibid.).

Tertio decimo ponit beatos mandata Domini ad faciendum perscrutantes et in toto corde Dominum [Col. 1075B] exquirentes. Beati, inquit, qui scrutantur testimonia ejus, in toto corde exquirunt eum (ibid.). Hii erunt a Domino benedicti, sicut hii qui declinant a mandatis ejus maledicti (ibid.).

Quarto decimo ponit beatos desiderium suum in bonis implentes. Beatus, inquit, qui implevit desiderium suum ex ipsis; non confundetur cum loquetur inimicis suis in porta (Psal. CXXVI). Inimicos suos daemones per humilitatem vincentes. Porta, dies judicii est, per quam intratur in palacium coeli. In hac porta tales de peccatis non confundentur (fo 324 vo), cum inimicis suis insultantes loquentur, sed ipsi haereditas Domini erunt, fructum ventris Mariae Christum mercedem habebunt (ibid.).

Quinto decimo ponit beatos Deum ut servi dominum [Col. 1075C] timentes et in viis ejus ambulantes. Beati, inquit, omnes qui timent Dominum, qui ambulant in viis ejus (Psal. CXXVII). Hic timor hominem a peccatis abducit, caritatem animae adducit; caritas vero intrans eum foras mittit, quia hic timor poenam habet (I Joan. IV). In hac beatitudine festinantes bona Hierusalem omnibus diebus vitae suae videbunt et pacem Israel Christum habebunt. Qui enim labores manuum suarum manducabit, id est qui bona opera in viis Domini fructificabit, beatus est et bene ei erit. Hujus uxor erit sicut vitis habundans; id est caro ejus cum Christo, qui est vitis vera, exultans. Filii ejus sicut novellae olivarum, scilicet opera in benedictione sanctarum (ibid.).

[Col. 1075D] Sexto decimo ponit beatos Babyloniis retribuentes mala nobis inferentes [inferentibus]. Beatus, inquit, qui retribuet filiae Babylonis retributionem quam retribuit nobis (Psal. CXXXVI). Filia Babylonis est caro nostra filia confusionis. Haec mala nobis retribuit cum nos ad peccandum illicit. Huic retributionem suam retribuimus dum eam pro commissis illicitis affligimus. Qui hoc faciunt, principium laeticiae in die Hierusalem percipiunt (ibid.).

Septimo decimo ponit beatos parvulos filiae Babylonis tenentes et ad petram allidentes. Beatus, inquit, qui tenebit et allidet parvulos tuos ad petram (Psal. CXXXVI). Parvuli filiae Babylonis sunt suggestiones carnalis delectationis. Hos ad petram allidunt qui ob Christi passionem carnalia respuunt. [Col. 1076A] Hii cum de Babylonia hinc ad Hierusalem remeabunt, ymnum de canticis Syon in aeternum cantabunt (ibid.).

Ecce quot beatitudines haereditabunt qui in via Christo ambulabunt. Et quia prophetae per spiritum tot dotalia Christum Ecclesiae allaturum intellexerunt, ideo tantopere ejus adventum concupierunt. Hujus duos adventus praedicat Ecclesia: unum quo languidum mundum visitavit, alium quo collapsum mundum judicabit.

Ipsius adventum per quatuor Dominicas extendimus, quia hunc a quatuor ordinibus, scilicet a patriarchis, a judicibus, a regibus, a prophetis praenunciatum legimus, A patriarchis, ubi Abel agnum, Melchisedech panem et vinum, Abram (fo 326) filium [Col. 1076B] obtulit; a judicibus, ubi Josue, qui et Jesus, hostes expugnavit, terram populo divisit, et ubi Gedeon vellus exposuit in quod ros descendit, qui et ipse hostes cum lagenis vicit; et ubi Samson in Gazam ad meretricem introivit et per hostes in montem ascendit; a regibus, ubi David Goliam stravit, et ubi Salomon templum aedificavit; et ubi Josias pascha celebravit; a prophetis, ubi eum Esaias de Virgine nasciturum, Hieremias cum hominibus conversaturum, Daniel Sanctum sanctorum venturum praedixit.

Per quatuor etiam Dominicas ejus adventum recolimus, quia ante legem Abrahae et patriarchis est promissus, a Moyse et prophetis praescriptus, sub gratia a Johanne et apostolis ostensus, adhuc venturus [Col. 1076C] omnibus manifestus.

Ideo nunc intermittimus Gloria in excelsis, quod in nativitate ejus cantabimus, quia ipse nascens gaudium mundo attulit, qui prius tristiciam habuit. Hujus adventum Enoch et Helyas praevenientes, eum mundum [mundo] affuturum praenunciabant, sicut illum olim prophetae nasciturum praedixerunt. Per quorum praedicationem Judaei ad vesperam mundi ad fidem convertuntur et famem verbi Dei pacientur atque ut canes civitatem, scilicet Ecclesiam circuibunt (Psal. LVIII), et micas sermonum Dei de mensa Christianorum colligere cupiunt.

Illo tempore Antichristus regnabit, qui totum orbem diversis modis conturbabit, nam cunctos principes [Col. 1076D] sibi per pecuniam attrahit; cum divitibus in occultis, ut leo in insidiis ad decipiendum sedet; clerum per mundanam sapientiam decipiet cum verba contra Altissimum proferet; religiosos signis et prodigiis seducet, quando etiam ignem de coelo descendere faciet; vulgus terrore concutiet, cum maxima persecutio in Christianos saeviet. Henoc enim et Heliam interficiet, et omnes sibi resistentes crudeli examinatione perdet. Quem Dominus Jesus spiritu oris sui sive jussu, seu Michahelis archangeli ministerio interficiet, ipseque tunc ad judicium veniet. Qui prius venit judicandus, tunc veniet judicaturus; qui prius venit occultus, tunc veniet manifestus. Ad ejus adventum omnes homines resurgunt eique catervatim occurrunt. Omnium oculi eum [Col. 1077A] videbunt et qui eum pupugerunt. Ignis ante ipsum procedet et inimicos ejus in circuitu consumet. Sicut olim aqua diluvii super omnes montes XV cubitis excrevit, (fo 326 vo) ita nunc ignis super omnia montium cacumina XV cubitis ascensurus erit. Tunc justis a dextris Christi positis, impiis autem a sinistris, omnia manifesta omnibus erunt quae unquam homines cogitando, loquendo, faciendo commiserunt, et singuli pro meritis dignam retributionem sortiuntur, dum justi in gaudia, impii in supplicia decernuntur. Ideo dies judicii dies illa dicitur (II Mach. VI), quia tunc justus judex, injuste judicatus, omnia juste judicabit, qui orbem terrarum in justicia et populos in aequitate judicabit (Psal. XCVII). Haec etiam dies Domini vocatur (Soph. I), quia illa [Col. 1077B] die unicuique pro opere suo justa merces a Domino recompensabitur.

Tunc diabolus coram omnibus vinctus adducetur, et videntibus cunctis in stagnum ignis et sulphuris praecipitabitur (Job XL), corpusque ejus, scilicet malorum universitas, cum eo mittetur, terraque convertetur eis in picem et sulphur ardentem (sic) in saecula saeculorum (Isa. XXXIV). Tunc Ecclesia Christi sponsa, diu in peregrinatione Babylonis oppressa, de exilio Babyloniae a Sponso suo educetur et cum magno angelorum tripudio in civitatem Patris sui coelestem Hierusalem introducetur. Tunc justi sicut sol fulgebunt (Matth. XIII) et aequales angelis [Col. 1078A] erunt (Luc. XX); et innovatis omnibus erit Deus omnia in omnibus (I Cor. XV).

Itaque, karissimi, hora est jam nos de somno desidiae surgere (Rom. XIII), ut in bonis operibus pervigiles possimus Christum venientem laeti excipere, quatenus ipse conformet corpus humilitatis nostrae configuratum corpori claritatis suae (Philipp. III).

Superius est dulcedo, inferius amaritudo; in hoc mundo, qui consistit in medio, utriusque umbratilis imago. Dulcedo ergo coeli nos sursum trahat, amaritudo inferni nos impellat ut hujus mediae vitae perhorrescamus miseriam, et beatae vitae pleni gaudii percipiamus gloriam.

Dum mundus gloria et opibus floruit, urbibus et [Col. 1078B] viribus viguit, et tamen justi ornatum ejus spreverunt quo habunde nitescere potuerunt. Nunc mundi gloria aruit, nunc omnis saeculi honor extabuit; et nos miseri florem ejus aridum toto corde amplectimur; nos fugientem et arridentem toto desiderio sequimur; et quia jam caritate frigescente nullius oratio, nullius meritum eum fulcit, jam senio confectus, iniquitate nimia impulsus quantocius corruit, omnes sibi mente inhaerentes opprimit.

Nunc, karissimi, corda cum manibus ad Deum levemus, (fo 328) faciem ejus in confessione praeoccupemus, ut in appropinquante festo nos in salutari suo visitet, et in adventu suo sibi occursantes in coelesti palacio collocet: Ubi o . . .



IN ADVENTU DOMINI.
[Col. 1077]

[Col. 1077C] Beati sunt servi illi quos cum venerit Dominus invenerit vigilantes (Luc. XII). Si quis vestrum, karissimi, dominum suum ad se noctu venturum speraret, tota vigilantia adventum ejus expectaret; venientem summopere excipere festinaret quo se magis gratiae ipsius commendaret: ecce verus Dominus noster ad nos indignos servulos se venturum denunciat. Suum adventum pervigiles praestolantes, sibi venienti occursantes beatos pronunciat; idcirco cum nesciamus diem neque horam quando veniat, oportet ut unusquisque nostrum in bona actione vigilare studeat, ne sero aut media nocte, vel galli cantu aut mane adveniens nos imparatos inveniat. (Marc. XIII). Sero Dominus venit cum aliquem in senectute de hac vita exire praecipit. Media autem [Col. 1077D] nocte advenit cum aliquem in juventute inopinata morte vocaverit. Galli cantu adventat cum quemlibet in adolescentia obire imperat. Mane supervenit cum quempiam in pueritia subtraxerit. Beati ergo sunt quos in fide et operatione invenerit vigilantes, quia erunt cum eo in aeterno convivio epulantes. Nimium vero infelices sunt quos somno desidiae deditos inveniat, quia ab electis suis eos dividet, et partem illorum cum ypocritis, id est cum daemonibus, ponet (Matth. XXIV). Et notandum quod Dominus [Col. 1078C] non in die, sed in nocte venturus dicitur, quia quando veniat a nullo praescitur. Si enim paterfamilias sciret qua hora fur veniret, utique vigilaret et domum suam perfodi ac res suas tolli minime sineret (Luc. XII). Domus est nostrum corpus, paterfamilias est animus, fur est mors. Haec in nocte venit dum hominem inopinate premit. Dominum invenit dormientem dum animum reppererit in bonis torpentem. Domum perfodit, quia mox corpus occidit. Occiso autem Domino bona ejus tollet, quia miseram animam a bonis aeternae vitae avellit et ad Tartara cruciandam pertrahit.

Nox XII horas habere cognoscitur, quae in IIIIor vigilias dividitur, et unaquaeque vigilia tribus horis (fo 328 vo) ascribitur. Humana quippe vita nocti [Col. 1078D] comparatur, quia tenebris ignorantiae obscuratur. Haec XII horis dimensuratur, quia praesens vitae XII mensibus circumrotatur. In IIIIor vigilias partitur, quia annus IIIIor temporibus, vere, aestate, autumno, hieme metitur. Tres horae singulis vigiliis annotantur, quia III menses unicuique tempori assignantur. Quatuor etiam vigiliae IIIIor aetates intelleguntur, in quibus bene vigilantes coelesti praemio remunerabuntur. De his vigiliis dicit Dominus; [Col. 1079A] Si in secunda vigilia et si in tercia vigilia venerit, beati sunt quos vigilantes invenerit (Luc. XII).

Prima vigilia est pueritia. In hac bene vigilant qui innocentiam conservant. Hii Domino pulsanti confestim aperiunt dum mortem securi suscipiunt, quia mox se cum Christo regnaturos sciunt.

Secunda vigilia est adolescentia. In hac pervigiles excubant qui se carnis illecebris non coinquinant. Hii quoque Domino venienti laeti ostium reserant, quia post mortem gaudia se percepturos sperant.

Tertia vigilia est juventus. In hac pervigiles Dominum praestolantur qui mundi desideriis non superantur, sed divinis praeceptis exercitantur. Hii etiam alacres Domino accurrunt [(173) 1Kb] , quia mox in gaudio metunt quod in lacrymis seminaverunt (Psal. [Col. 1079B] CXXV).

Quarta vigilia est senectus. In hac vigilando Dominum expectant qui in bona actione usque in finem perseverant. Hii diu desideratum Dominum ovantes suscipiunt, quia statim ab eo denarium vitae pro labore percipiunt. Sicut enim nunc celebraturi sumus, coelestis rex venit in hujus mundi Babyloniam accipere sibi conjugem Ecclesiam; quam servis custodiendam contradidit, ipse convivium instructurus in coelum abiit. Servis praecepit vigilare ut quacunque hora advenerit, parati sint ei cum lampadibus obviare. Promisit autem se cum magno apparatu adventurum, et sponsam suam in praeparatam civitatem inducturum. O nimium beati qui ei occurrere tunc sunt parati! Nam in gaudium [Col. 1079C] Domini sui cum eo ad nuptias intrabunt, et super omnia bona ipsius constituti in coelum exultabunt. Heu! quam nimium miseri qui tunc in peccatis sopiti inveniuntur, quia clausa jam janua ab aeternis epulis excluduntur (Matth., XXV). Igitur, Karissimi, cum horam Christi adventus, scilicet diem mortis nostrae, (fo 330) ignoremus, omnes simul juvenes et virgines, senes cum junioribus, in bonis operibus vigilemus, faciem Domini in confessione praeveniamus, ut in Nativitate ejus sacramentum corporis ejus digne percipiamus, quatenus, cum secundo venerit, cum ipso in gloria appareamus.

Totum quoque tempus hujus saeculi nocti comparatur, cui serenus dies venturi saeculi superveniens [Col. 1079D] Sole justiciae illustratur. Sicut enim tempus noctis luci diei collatum tetra caligine obfuscatur, ita lux omnium dierum hujus saeculi luci dierum venturi saeculi comparata, prorsus densa obscuritas reputatur. O qualis splendor qualisque gloria lucis illius diei praedicatur, quae ab ipso Sole angelorum illuminatur, cujus pulchritudinem hic sol et luna mirantur! O qualis gratia illius diei, quam omnes angeli omnesque sancti illuminabunt, qui singuli septuplum plus hoc sole radiabunt! Et si hic mundus tam amoenus praedicatur qui uno sole tantum illustratur, quid aestimandum est de illa vita quae tot solibus illustratur. Sed forte dicit aliquis: Hic [Col. 1080A] sol ideo magnum lumen exhibet, quia magno corpore fulget; animae vero, quamvis serenissimae, quid luminis exhibere poterunt quae omnino parvae sunt. Certe hic sol oculis nostris circumscribitur, radius ejus quolibet corpore opposito penetrari [(174) 1Kb] non sinitur, nubibus obtegitur, noctibus prorsus a nobis oculitur; angelici autem spiritus vel animae sanctorum a nullo corporali loco comprehenduntur; soli Deo incomprehensibili atque incircumscripto circumscripti creduntur, cuncta obstantia luce suae claritatis penetrare noscuntur. Hii singuli ab aeterno sole illustrati, inmensum fulgorem suum cum illa die participantur, ipsique invicem alterutra claritate deliciantur. De hujus diei incomparabili gloria cecinerunt omnium prophetarum praeconia, quia haec [Col. 1080B] dies melior est super annorum milia.

Nox itaque hujus temporis quasi in IIIior vigilias dividitur, quia hic mundus IIIIor intersticiis distinguitur.

Prima vigilia ab Adam usque ad Noe fuerat, in qua pauci in bono pervigiles periculum evaserant, somno vero maliciae oppressos diluvium dimerserat.

Secunda vigilia a Noe usque ad Moysen extiterat, in qua bene vigilantes colloquio Dei frui meruerant, sopore vero neglegentiae (fo 330 vo) gravatos partim sulphur et ignis consumpserat, partim mare Rubrum absorbuerat.

Tercia vigilia a Moyse usque ad Christum erat, in qua galli quasi a media nocte cantus edebant, [Col. 1080C] dum Moyses lege, prophetis, scriptis dormientes ad laudem Dei excitabant. Vigilantes in praeceptis Domini terram lacte et melle manantem capiebant; torpori desidiae dediti captivitate et bellis disperierant.

Quarta vigilia ab Christi adventu usque ad finem mundi tendit, in qua verus Lucifer Christus apparuit, per quem exortus aeterni diei adesse patuit. In hac nobiles galli alis et vocibus somno desides excitabant, dum apostoli et eorum sequaces factis et dictis omnes gentes ad lumen veri diei evigilare incitabant. In hac pervigiles Sponsi per adventum ejus laetificabuntur, errores [(175) 1Kb] vero somno involuti torrente ignis devorabuntur. Hiis autem vigiliis singulis [Col. 1080D] ternae horae ascribuntur, quia in his singulis temporibus justi fidem sanctae Trinitatis habuisse noscuntur.

Harum ergo IIIIor vigiliarum custodes ad vigilandum nos informaverunt dum nos IIIIor principales virtutes verbis et exemplis docuerunt.

Primae vigiliae namque observatores, prudentiam; secundae excubitores, fortitudinem; terciae custodes, justitiam; quartae vigiliae bellatores nos instruxerunt temperantiam. Et quia in his quatuor vigiliis justi adventum Christi praestolabantur, ideo quatuor Dominicae de adventu Domini inofficiantur. Et quia IIIIor mundi elementa per secundum ejus [Col. 1081A] adventum sunt purganda, ideo quadripertita Ecclesia adventum ejus celebrare solet per quaterna officia.

In hujus autem temporibus caliginosa nocte quaedam stellae diversis temporibus cum jocunditate luxerunt lumenque suum super nos fuderunt; et quamvis horrorem noctis effugare non potuerunt, tamen iter gradientibus ad verum solem praesignaverunt.

In prima quippe vigilia Abel velut stella claruit, qui nos pro justicia mori docuit dum ipse innocens occubuit. Post hunc alii ut astra in nocte micuerunt dum Enos per pietatem Deum invocare, Enoch per mundiciam cum Deo ambulare, Lamech per piam operationem futuram requiem nos sperare docuerunt.

[Col. 1081B] In secunda vigilia alii ut sydera coeli resplenduerunt, (fo 332) dum Noe rectitudinem, Sem verecundiam, Heber stabilitatem, Melchisedech devotionem, Abraham fidem, Loth hospitalitatem, Ysaac obedientiam, Jacob tolerantiam, Joseph castitatem nobis praemonstraverunt.

In tertia vigilia varii stellarum globi noctem radiis depinxerunt dum Moyses mansuetudinem, Phinees zelum, Josue constantiam, Job pacientiam, Gedeon fidentiam, Samuel temperantiam, David humilitatem, Salomon prudentiam, Ezechias obsecrationem, Josias religionem, Helias abstinentiam, Heliseus honorificentiam, Esayus (sic) sanctitatem, Hieremias sinceritatem nos informaverunt. Duodecim prophetae [Col. 1081C] quoque ut Pliades (sic) micuerunt dum nos concordiam [Col. 1082A] imbuerunt, et Ezechiel benignitatem, Daniel fidelitatem, tres pueri laudationem, Tobias eleemosinas, Hester honestatem, Judith modestiam, Machabaei sufferentiam exemplis ostenderunt.

In IIIIa vigilia stella maris virgo Maria flamma splendida rutilavit dum iter ad aeternum solem humilitate atque castitate demonstravit. In hac quoque Johannes Baptista velut planetarea stella resplenduit, qui peccantes poenitentiam primus docuit. In hac etiam vigilia verus Lucifer, decus astrorum Christus lux angelorum fulsit, qui fulgorem aeterni diei astruxit dum nos caritatem instruxit. In hac nichilominus rutilantia sydera flammivomum jubar per orbem sparserunt dum apostoli dilectionem, martyres fortitudinem, confessores sobrietatem, heremitae [Col. 1082B] mortificationem, virgines pudicitiam, viduae continentiam nos instruxerunt. Hii omnes ut astra in hac nocte claruerunt et nobis iter ad aeternum Solem praebuerunt. Transacta autem ista nocte verus Sol in virtute sua splendebit, cum Filius Dei splendor Patris in majestate sua in judicium fulgebit. Tunc lunam, scilicet Ecclesiam, de tenebris exemptam aeterna claritate illuminabit, omnesque stellas in solis gloriam commutabit. Tunc harum vigiliarum excubitores remunerabit quando a judicio transiens in nuptiis Agni eis aeterna dulcedine ministrabit. Igitur Karissimi, in hoc adventu Domini sobrie, et juste, et pie vivamus quatenus in secundo adventu laeti eum suscipere et in aeternum cum eo [Col. 1082C] regnare valeamus. Ubi oculus (I Cor. II).



Si potens defunctus est sepeliendus, taliter populus est admonendus.
[Col. 1081]

[Col. 1081C] (Fo 332 vo) Beati mortui qui in Domino moriuntur (Apoc. XIV). Tres mortes sunt: una bona et omnibus appetenda; altera mala et omnibus fugienda; tertia misera et omnibus ferenda. Qui saeculum pro Deo relinquens se viciis et concupiscentiis crucifigit, mundo mortuus est, sed Deo vivit; et quia peccato moritur, vita ejus cum Christo in Deo absconditur. Beati taliter mortui qui sic in Domino moriuntur, quia in Christo, qui est aeterna vita, vivificabuntur. Haec est preciosa mors sanctorum, per quam acquiritur vita angelorum. Qui hac morte moritur, nunquam in aeternum morietur. Porro corporalis mors justorum somnus dicitur, per quam requies aeterna tribuitur, sicut scriptum est: Cum dederit dilectis [Col. 1081D] suis somnum, ecce haereditas Domini (Psal. CXXVI). Qui autem criminale peccatum committunt, in anima moriuntur, quia a vita Deo deseruntur. Hac morte mortui mortuos sepeliunt dum compeccantes per adulationem decipiunt. Haec mors peccatorum est pessima (Psal. XXXIII), quia ducit ad daemonum consortia. Hanc mortem omnes fugiamus, illam autem appetamus ut in aeternum vivamus. Corporalis mors malorum dicitur exterminium, per quam rapiuntur ad aeternum supplicium.

Tercia mors est corporis quae omnibus est communis, qua omnis homo ob peccatum Adae moritur, et proprio merito aut [ad] gaudium, aut ad tormentum [Col. 1082C] ducitur. Inde dicit Scriptura: Grave jugum super omnes filios Adam a die matris eorum usque ad diem matris omnium (Eccli. XL). Omnes homines filii Adam dicuntur quia cuncti de ejus semine nascuntur. Grave jugum est labor quo homo hic premitur; lorum est jugis miseria qua constringitur. Horum jugum est super omnes homines a die qua a matribus profunduntur usque in diem qua in terram matrem omnium revertuntur. Nam sicut avis ad volatum, sic homo nascitur ad laboris cruciatum (Job V). De hoc jugo volens Dominus nos absolvere, jussit nos suave jugum et leve onus suum tollere (Matth. XI); laborantes et oneratos praecepit ad se fontem vivum venire, ut possemus requiem [Col. 1082D] animabus nostris invenire (ibid.), Dum ergo lucem vitae habeamus [habemus], ad hunc fontem vitae peccata confitendo et poenitendo curramus, ne subito tenebris mortis comprehensi (Joan. XII), velimus et minime possimus. Si enim homo tardat, mors non tardat. Et cum neque diem, neque (fo 334) horam mortis nostrae sciamus, omnes in bonis actibus pervigiles maneamus, ut in die mortis Domino laeti occurramus, et a labore jam cessamus (sic) et in gaudio pausare valeamus. Milicia est vita hominis super terram, et sicut mercennarii dies ejus (Job VII). Mercennarius diem pacti sui magnopere advenire optat, quo, mercede recepta, liber a labore abeat. [Col. 1083A] Sic dies mortis est dies a labore emissionis, ubi qui in vinea Domini tota die, scilicet in lege Domini tota vita sua laboravit, denarium vitae reportabit (Matth. XX); qui vero ut sterilis ficulnea terram occupavit (Luc. XIII), et ut palmes arescens non fructificavit (Joan. XV), de vite Christo securi mortis excidetur et in ignem gehennae mittetur (Matth. VII). Omnibus hominibus Deus terminum vivendi constituit, quem nullus praeterire poterit. Multi autem ad praescriptum terminum non perveniunt dum spacium vivendi malis operibus perdunt. Et ideo quia mali nunquam cogitant se morituros, omnes subito morte rapiuntur; justi autem quia jugiter pertractant de hinc discessuros, nunquam repentina morte praeveniuntur. Dicit Dominus: Si sciret paterfamilias [Col. 1083B] qua hora fur veniret, vigilaret utique et non sineret perfodi domum suam (Luc. XII). Dies mortis sicut fur in nocte ita veniet. Fur in nocte veniens et patremfamilias dormientem inveniens, domum irrumpit; ipso occiso bona ejus diripit: ita cum inopinata mors advenerit, et animum a bono opere torpentem invenerit, domum corporis perfodit, animam exstinguit, delicias vitae ei abstraxit, ad supplicia non praevisa pertrahit. Dies enim hominis sicut umbra declinant, et quasi nubes vento impulsa pervolant. Quid namque homo nisi putredo? Et quid filius hominis nisi vermis? Homo quippe de immundo conceptus semine, de fragili nascitur muliere, brevi hic vivens tempore. ut harundo temptationibus movetur, multis miseseriis repletur (Job XIV). Quasi flos in pueritia egreditur, [Col. 1083C] variis doloribus in juventute conteritur, in senectute viribus deficiens fugit velut umbra, in morte tabescens recipitur iterum a terrae vulva. Omnis homo cum dolore mundum ingreditur, cum dolore iterum egreditur. Mox natus plorat, quia laborem et dolorem sibi futurum pronunciat. Deinde supervacuo labore totum studium ut aranea (fo 334 vo) impendens thesaurizat, nesciens cui ea congregat (Psal. XXXVIII). Post pusillum alienis divicias suas relinquit et solum sepulcrum domus ejus in aeternum erit (Psal. XLVIII), sicque homo vermes, bestias, serpentes haereditabit. Caro namque partim in vermes vertetur, partim ab ipsis consumetur, partim in putredinem, deinde in pulverem redigitur; [Col. 1083D] medulla autem in serpentes, cerebrum ejus dicitur verti in bufones. Et quia homo serpenti ad peccandum consensit, moritur, et post mortem ideo juste in serpentes vertitur. Dicit Scriptura: Melius est ire ad domum luctus quam ad domum convivii (Eccle. VII). In convivio quippe homines mortis et aeternae vitae obliviscuntur; in luctu mortui hominis futurae mortis recordabuntur. Si homines nobis mori referrentur, forsitan non crederemus; ecce cottidie ante oculos mortuos cernimus, et nos aeternos putamus. En cujus corpus inpraesentiarum conspicitis: flos mundi, gloria patriae, honor regni, omne decus extitit generis, a principibus honorabatur, ab aequalibus venerabatur, a subjectis timebatur, ab omni plebe honorificatur (sic). Nunc si pallium quo operitur [Col. 1084A] tollitis, quique amicissimi eum inspicere, ei appropinquare perhorrescitis, et quemlibet pauperrimum tamen viventem eo meliorem judicatis. Porro si post aliquot dies eum in sepulcro videretis, utique fetorem putredinis ejus quam maximo fugeretis; quanto enim quis fuerit pinguior, tanto fetor ejus erit intolerabilior. Hodie, karissimi, pro anima ejus orate, sacrificium salutare pro eo sacrificate, ut Deus omnes noxas ejus relaxet, et sicut hic eum fidelibus, ita ibi eum sanctis in gloria associet.

Ideo etiam ad ecclesiam deferuntur corpora mortuorum ut eis subveniat oratio conventus populorum. Et sicut peccatis et saeculo morientes in morte Christi per baptismum in utero matris Ecclesiae sepeliuntur, [Col. 1084B] ita carne mortui in gremio Ecclesiae terra operiuntur, quatenus cum fideles ibi convenerint, visis eorum sepulcris, preces pro eis fundant, et quid eis futurum sit in memoria habeant. Justis non nocet si extra ecclesiae cymiterium tumulantur, sicut econtra nihil prodest impiis si in ecclesia sepeliantur. Horum officia secundum officium mortis Domini ideo agimus, quia in Domino morituros [mortuos?] mortis ejus participes credimus. Hos ideo ad orientem versos in sepulchris (fo 336) ponimus, quia eos resurrecturos novimus, sicuti solem cottidie in oriente surgere cernimus.

Primo die tantopere pro eis laboramus ut eis coram judice consistentibus succurramus; nam post mortem unicuique illud judicium irrogatur quo [Col. 1084C] omne genus humanum in ultimis judicatur. Tunc autem gloria vel poena duplicatur cum corpus animae associatur.

Septimum diem idcirco recolimus ut eis dimittatur quicquid commiserunt in ebdomadae VII diebus. Tricesimum ideo agimus ut eis relaxetur quod delinquerunt in mensis XXX diebus.

Anniversarium autem propterea commemoramus ut peccatum eorum toto anno patratum deleamus.

Karissimi, frequenter orare debetis pro omnibus fidelibus defunctis, maxime pro vestris propinquis, quia sic in aestu ambulans et sitiens fonte frigidae aquae refocillatur, sic in poenis positi vestris orationibus [Col. 1084D] vel elemosinis refrigerantur. Cum pro bonis oratis, illis proficit ad honorem, vobis autem ad salutem. et oratio vestra in sinum vestrum convertetur, quia ipsi orant ut unusquisque eis in gloria associetur. Cum autem pro his qui in poena sunt oratis, et vos ipsos liberatis, quia [qui] pro alio orat, se ipsum liberat. Pro damnatis vero, scilicet paganis, judaeis, haereticis, malis catholicis non est orandum, ne oratio vestra fiat in peccatum, quia, sicut Scriptura dicit, Deum blasphemat qui pro impio orat.

Justi morientes ab angelis velut sponsa suscipiuntur et cum coelesti armonia in gaudium Domini deducuntur; quidam autem, minus emendati, quibusdam poenis purgabuntur, quarum minimae maximas [Col. 1085A] hujus mundi poenas vincere traduntur. Quidam nimio calore, quidam maximo cruciantur algore; quidam magno fetore; quidam autem puniuntur tenebrarum horrore. Et sicut hic diversis peccatis subduntur, ita ibi diversis poenis afficiuntur. Et secundum modum peccati extenditur modus supplicii. Hii omnes orationibus, vigiliis, jejuniis, elemosinis justorum liberabuntur et sanctis in gaudio associabuntur. Haec vero his tantum proderunt qui viventes haec pro aliis fecerunt.

In inferno damnati diversis suppliciis pro diversis meritis, alius minus, alius plus, cruciabuntur, nunquam autem liberabuntur. Pro mortuis frustra oraremus si nos minime resurrecturos speraremus. Resurgent autem omnes mortui ea aetate et mensura [Col. 1085B] qua Christus (fo 336 vo) resurrexit, scililicet XXX annorum, tam infans unius noctis quam aliquis nogentorum (sic) annorum. Tunc justi fulgebunt sicut sol in regno Patris eorum (Matth. XIII); et sicut est alia claritas solis, alia claritas lunae, alia claritas stellarum (I Cor. XV), sic erit et diversitas justorum. Stella ab stella differt in claritate (ibid.), sic et resurrectio mortuorum, quia docti ut splendor firmamenti ad justiciam multos erudientes quasi stellae lucent in gloria justorum (Dan. XII). Omnes quidem ut sol fulgebunt, sed alii prae aliis, sicut quaedam stellae prae stellis splendebunt; alii vere prae illis, ut luna nitet prae stellis; itemque alii prae illis rutilant in gloria ut sol radiat prae luna. Sic, karissimi, beati in gloria vivificabuntur, et hic peccatis [Col. 1085C] in Domino moriuntur. Qui autem in anima mortui, hic per poenitentiam non surgunt, mortui corpore in aeternum peribunt. Qualiter hostia salutari vel elemosinis saepe animae liberatae sint, multa quidem legimus, sed pauca vobis referre volumus.

Quidam presbyter pro medicina aquas de terra calidas manantes balneabat; qui in ipso fervore virum stantem inveniebat, isque presbytero balneum intranti et egredienti obsequium praebebat. Cui presbyter die quadam panem pro caritate attulit, quem [Col. 1086A] ipse recipere noluit; moerens et anxius se hominem fuisse illamque pro peccatis suis post mortem subisse poenam retulit; ut eumdem panem Deo pro se offerret petiit, et si reversus eum non inveniret, se liberatum sciret. Haec dicens evanuit, et quod spiritus fuerit apparuit. Presbyter autem ad ecclesiam regressus, vigiliis, jejuniis, orationibus per septimanam pro eo laboravit, hostiam salutarem immolavit, deinde ad balneum pergens, virum non invenit quia jam in refrigerium pervenit.

Quidam miles in bello capitur, vinculis astrictus carcere includitur. Quem uxor putans mortuum, cottidie pro eo obtulit sacrificium. Qui post XXX dies de angustiis eripitur, domum revertitur. Gaudenti uxori retulit qualiter cottidie per XXX dies [Col. 1086B] aliquot (sic) solatium ei evenerit, ac demum solutis vinculis carcere reserato ipse liber exierit. Per hos patet si hujus anima in poenis fuisset, utique sicut corpus de carcere liberata esset.

Alius in bello miles vulneratus inter vulneratos corruit; deinde resumpto spiritu surgens abiit, qui ab hostibus comprehenditur, catenis innectitur, sed (fo 338) mox rigor catenarum solvitur. Cum autem saepius ligaretur et toties a vinculis solveretur, cunctis mirantibus novamque rem stupentibus, ait quidam eum arte peritum quo sciat solvere nexum. Ille negat se aliqua arte imbutum, dicens autem se habere fratrem presbyterum quem putet pro se Domino obtulisse sacrificium, et hoc modo solutum vinculum; et ita erat; nam ab hostibus dimissus [Col. 1086C] ad suos rediit, fratrem suum cottidie pro se quasi pro mortuo missas celebrasse didicit. Ecce quantum valet deprecatio justorum quae pie impenditur spiritibus mortuorum, per quam etiam redimuntur capta vivorum corpora. Igitur, karissimi, diligenter oremus pro defunctis, et orabitur pro nobis quandoque mortuis. Quod si neglexerimus, et nos in neglectum vivis veniemus. Si bene vixerimus, certe oratione non indigebimus, sed cum Christo in gloria coelesti erimus. Quam oculus non (I Cor. II).



COMMENDATIO HUJUS OPERIS.
[Col. 1085]

[Col. 1085D] Qui ad coelestia inardescunt et alios verbo accendere cupiunt, sunt multi sermones sanctorum, diversae omeliae Evangeliorum, passiones martyrum, vitae sanctorum, de quibus omnibus poterunt copiose instruere populum Christianorum. Rogo autem laborantes in caribdi saecularis phylosophiae ne despiciant hoc pitaciolum legis divinae, scientes hoc non sibi sed civibus Hierusalem, scilicet humilibus, conscriptum, quibus solummodo et supernum regnum ut filiis est promissum. Cives autem Babyloniae, videlicet superbi, habunde sunt a suis praeceptoribus instructi. Horum doctrinis innitantur quorum et vitam summopere imitantur. Et ideo qui [Col. 1086D] naenias opinionis mundanae dispositionis amplectuntur, legant Platonem; quos cavillare delectat, discant Aristotelem; bella amantes habent Maronem; libidini vacantes, Nasonem; discordes incitat Lucanus et Stacius; petulantes instruit Horacius et Terentius; sed quia horum nomina de libro viventium sunt deleta, non memor ero nominum eorum per labia mea. Ego autem humilis assertor humilis Jesu Christi, humilitatem, castitatem, misericordiam et concordiam doctus, ad vitam properantes docui. Magnam silvam ingressus, diversas frondes decerpsi; de lato campo multicolores flosculos collegi; pulchram mitram contexens capiti sponsae Christi [Col. 1087A] imposui. In navicula Petri (fo 338 vo) residens, linum ad capiendos evangelicos pisces contexui, quo et ipse toto corde opto de mundi gurgite extrahi. Justiciam esurientibus, famem verbi Dei pacientibus paravi pulmentum de herbis bene olentibus, ne deficiant in via cum pane non habentibus. De magno mari dulces guttas hauriens congregavi, quasi sitientium labiis instillavi. Sed qui sint asueti splendidis [Col. 1088A] epulis adeant mensas instructas copiosis ferculis, quas summae sapientiae dapiferi Augustinus, Gregorius et eorum consimiles instruxerunt et convivas omnibus bonis repleverunt. Porro variis negociis impliciti ista pauca facere et docere studeant, et Domino opitulante, perennem gloriam se cum illis adepturos gaudeant. Praestante Domino nostro Jesu Christo.



IN CONVENTU FRATRUM.
[Col. 1087]

[Col. 1087A] Beati immaculati in via qui ambulant in lege Domini (Psal. CXVIII). Perpendere oportet nos, fratres, qui sumus et ubi simus, unde venerimus, quo futuri simus. Certe cives Hierusalem sumus, sed heu! certe in Babylonia positi sumus. A patria in exilium [Col. 1087B] venimus, de vita in mortem futuri erimus. Rex namque coelestis gloriosos milites in suo clarissimo palacio constituit, inaestimabilis gloriae sui decoris nosfrui voluit; sed heu! nos nimium miseri! Dominum et Regem nostrum sponte fugimus; fraudulentum proedonem, crudelem latronem, apostatam furem transfugae secuti sumus; amoenam patriam, immensam gloriam, omnium deliciarum affluentiam deseruimus, in exilium, in peraculum, (sic) in laborem et dolorem, in angustiam et in omnem miseriam decepti pervenimus; sed hoc fallacissimo deceptori non suffecit nos gloria denudasse atque in hanc calamitatem seduxisse, quin etiam doceret quosdam per publicas, quosdam per occultas semitas post se currere, [Col. 1087C] qui eos de exilio in exitium aeternum posset perducere. Publicae quippe viae sunt homicidia, adulteria, furta, perjuria, idolatria, luxuria, quia pene omnes noverunt quod per haec gradientes ad interitum tendunt; et qui talia agunt, videntes scientesque ad mortem vadunt. Occultae autem semitae sunt haereses, sectae, falsa justicia, vana gloria, simulationes, vanae traditiones, immoderata jejunia, incongrua vota vel sacrificia in interdictis locis, vel in inconvenientibus locis conventicula: Heae viae ab hominibus quidem (fo 340) justae videntur, sed coram Domino malae sunt, et ideo novissima illarum ad perditionem ducunt. Qui per has gradiuntur, [Col. 1088A] quasi caeci et ignari ad Tartara trahuntur. Porro Rex noster misertus suos quondam milites per praecipicia viciorum ad interitum ruere, misit Filium suum eos ad amissam miliciam per callem virtutum reducere. Hic docuit nos itinera impiorum declinare, [Col. 1088B] per viam caritatis ambulare, et sic de hac Babylonia ad supernam Hierusalem remeare. Haec quippe est via justorum, haec recta semita rectorum, ducens per se ambulantes ad atria beatorum. Beati immaculati in hac via qui ambulant in lege Domini. Lex Domini est Deum et proximum diligere et hac lege per hanc viam gressum ad patriam paradysi dirigere. In hac via repatriantes praevia dux sapientia debet nos ducere; sacrae Scripturae scientia, velut lucerna, ante nos splendescere, coeleste gaudium nos trahere, gehennae timor impellere, et ne a regia via liceat a dextris vel sinistris deviare, hinc consilium, inde discretio rectum callem praesignare. Ne autem in hac via deficiamus, pane [Col. 1088C] lectionis et orationis necesse est nos lassantes frequenter reficiamur; et ne forte lubricantes gradu labamur, normam quasi quandam perticam sanctus Benedictus per longitudinem viae tetendit, qua sustentemur. Cui si totis viribus inniti curabimus, inoffenso pede regiam civitatem cum triumpho intrabimus. Multae autem et diversae semitae in hanc viam tendunt, quas calles justiciae magisterium et studium ostendunt, quae singula per se gradientes, in viam caritatis et per hanc in supernam patriam ducunt. Sunt autem hii calles utrinque in caritatem tendentes


Plurima sanctorum sunt haec moderamina morum, Per quae qui pergunt, ad gaudia coelica vertunt.
[Col. 1087]
    [Col. 1087D] Hinc diaboli abnegatio, inde Dei adoratio.
    Hinc mundi abrenunciatio, inde vitae annunciatio.
    Hinc saeculi abalienatio, inde secreti amplexatio.
    Hinc mali abdicatio, inde boni approbatio.
    Hinc veri affirmatio, inde errantis avocatio.
    Hinc cibi abstinentia, inde boni appetentia.
    (fo 340 vo) Hinc virtutum affluentia, inde bonorum adipiscentia.
    Hinc voti alacritas, inde ejusdem agilitas
    Hinc amabilitas, inde affabilitas.
    Hinc adversitas, inde amaritudo.
    [Col. 1088D] Hinc austeritas, inde anxietas.
    Hinc admonitio, inde afflictio.
    Hinc affectio, inde abjectio.
    Hinc angustia, inde astucia.
    Hinc amicicia, inde adminicula.
    Hinc mundi ariditas, inde spiritualium viriditas.
    Hinc bonitas, inde benignitas.
    Hinc beneficientia, inde benivolentia.
    Hinc benedictio, inde beatificatio.
    Hinc conversio, inde confessio.
    Hinc cognitio, inde justorum compunctio.
    Hinc contritio, inde justorum conjunctio.
    Hinc colluctatio, inde consolatio.
    [Col. 1089A] Hinc collaudatio, inde contemplatio
    Hinc consideratio, inde consiliatio.
    Hinc constantia, inde concordia.
    Hinc continentia, inde clementia.
    Hinc castitas, inde claritas.
    Hinc credulitas, inde commoditas.
    Hinc cantatio, inde clarificatio.
    Hinc custodia, inde castimonia.
    Hinc virtutum congregatio, inde earumdem conservatio.
    Hinc bonorum collatio, inde sanctorum copulatio.
    Hinc artium contractio, inde justorum confabulatio.
    Hinc virtutum copia, inde spiritualium copula.
    [Col. 1089B] Hinc correptio, inde collectio.
    Hinc dilectio, inde discretio
    Hinc devotio, inde directio.
    Hinc deprecatio, inde boni desideratio
    (fo 342) Hinc doctrina, inde disciplina.
    Hinc dulcedo, inde demulcedo.
    Hinc aequitas, inde egestas.
    Hinc erubescentia, inde virtutum excellentia.
    Hinc bonorum electio, inde miserorum ereptio.
    Hinc fraternitas, inde fidelitas.
    Hinc felicitas, inde firmitas.
    Hinc fides, inde fames.
    Hinc frugalitas, inde familiaritas.
    Hinc fortitudo, inde fiducia.
    [Col. 1089C] Hinc fructificatio, inde federatio.
    Hinc glorificatio, inde gratiarum actio
    Hinc gaudium, inde gaudimonium.
    Hinc virtutum abundantia, inde honorificentia.
    Hinc honestas, inde justiciae haereditas.
    Hinc hospitalitas, inde humilitas.
    Hinc justicia, inde judicia.
    Hinc intellegentia, inde innocentia.
    Hinc judicatio, inde justificatio.
    Hinc Dei invocatio, inde vitae inmaculatio.
    Hinc jubilatio, inde jocundatio.
    Hinc indulgentia, inde indigentia
    Hinc calamitas, inde captivitas.
    Hinc laetitia, inde lectio.
    Hinc largitas, inde longanimitas.
    [Col. 1089D] Hinc misericordia, inde memoria.
    Hinc meditatio, inde miseratio
    Hinc mundicia, inde moderantia.
    Hinc magnificentia, inde munificentia.
    Hinc mansuetudo, inde mortificatio.
    Hinc modestia, inde peccati molestia.
    Hinc nuditas, inde morum nobilitas.
    [Col. 1090A] Hinc oratio, inde operatio.
    (fo 342 vo) Hinc obsecratio, inde occupatio.
    Hinc obedientia, inde observantia.
    Hinc pax, inde paupertas.
    Hinc pietas, inde puritas.
    Hinc probitas, inde in bonis prosperitas.
    Hinc praedicatio, inde postulatio.
    Hinc peregrinatio, inde propiciatio.
    Hinc prudentia, inde perseverantia.
    Hinc pacientia, inde poenitentia.
    Hinc pudicicia, inde perseverantia
    Hinc perfectio, inde protectio.
    Hinc boni professio, inde duri perpessio.
    Hinc probatio, inde prolatio.
    Hinc purgatio, inde placatio.
    [Col. 1090B] Hinc sanctorum potentia, inde viciorum pumentia.
    Hinc requies sancta, inde quietudo appetenda.
    Hinc ratio, inde reverentia.
    Hinc remissio, inde redemptio.
    Hinc remuneratio, iude reconciliatio
    Hinc religio, inde rectitudo.
    Hinc sapientia, inde scientia.
    Hinc spes, inde morum salus
    Hinc sustinentia, inde sufferentia.
    Hinc sollicitudo, inde sanctitudo.
    Hinc suavitas, inde sobrietas.
    Hinc societas, inde sinceritas.
    Hinc sanctitas, inde stabilitas.
    [Col. 1090C] Hinc studium, inde suspirium.
    Hinc temperantia, inde tolerantia.
    Hinc taciturnitas, inde tranquillitas.
    Hinc timor, inde tremor.
    Hinc virtus, inde veritas.
    Hinc victoria, inde vigilantia.
    Hinc visitatio, inde ad bonum vocatio.
    Hinc bona voluntas, inde boni facultas.
    Hinc virginitas, inde viduitas.
    Hinc Dei ymnus, inde boni zelus.


Haec sunt, dilectissimi, semitae justorum quae per latitudinem caritatis ducunt ad convivia beatorum. Has nobis patriarchae exemplis praesignaverunt, has prophetae scriptis praemonstraverunt. Per has apostoli [Col. 1090D] praevii ambulaverunt, has martyres calcaverunt. Has virgines eundo aequaverunt, has viduae triverunt. Has pueri alacres cucurrerunt, per has omnes justi ad coelestia regna pervenerunt. Porro ab hac regia via plurima diverticula vergunt, per quae gradientes ad interitum pergunt. Sunt autem haec itinera quae deviant a caritatis via.


Haec sunt pravorum diverticula morum, Per quae quisquis abit vivens ad tartara vadit.
[Col. 1089]
    [Col. 1089D] Hinc avaricia, inde audatia.
    Hinc ambitio, inde iniqui quaestus amaritudo.
    Hinc adulatio, inde accusatio.
    Hinc animositas, inde atrocitas.
    Hinc blasphemiae, inde blandiciae.
    [Col. 1090D] Hinc caecitas, inde crudelitas.
    Hinc crapula, inde contumelia.
    Hinc concupiscentia, inde contumacia.
    Hinc conjuratio, inde commessatio.
    Hinc confusio, inde contentio.
    [Col. 1091A] Hinc clamor, inde contemptus.
    Hinc discordia, inde duricia.
    Hinc detractio, inde devoratio.
    Hinc dissensio, inde deceptio.
    Hinc delegatio, inde desperatio.
    Hinc elatio, inde aemulatio.
    Hinc ebrietas, inde edacitas.
    Hinc exacerbatio, inde elevatio.
    Hinc eloquentia, inde extollentia.
    (fo 344 vo) Hinc flagicium, inde furtum.
    Hinc fornicatio, inde fascinatio.
    Hinc facundia saecularis, inde favor popularis.
    Hinc fraus, inde furor.
    Hinc fallacia, inde fraudulentia
    Hinc gula, inde garrulitas.
    [Col. 1091B] Hinc haeresis, inde hebitudo.
    Hinc horror, inde homicidium.
    Hinc ira, inde idolatria.
    Hinc jactantia, inde ignorantia.
    Hinc invidia, inde inanis gloria.
    Hinc injuria, inde iracundia.
    Hinc immundicia, inde inpudicicia.
    Hinc insania, inde infamia.
    Hinc impudentia, inde inpoenitentia.
    Hinc intemperantia, inde inmoderantia.
    Hinc inconstantia, inde jurgia.
    Hinc inflatia, inde indignatio.
    Hinc inquinatio, inde infestatio.
    Hinc illusio, inde irrisio.
    Hinc iniquitas, inde impietas.
    [Col. 1091C] Hinc vanitas, inde inmanitas.
    Hinc ignominia, inde ignavia.
    Hinc inquietudo, inde irritatio
    Hinc insultatio, inde improperatio.
    Hinc calumnia, inde castrimargia
    Hinc cachinnus, inde casus,
    Hinc labor, inde livor.
    Hinc loquacitas, inde levitas.
    Hinc laesio, inde libido.
    Hinc luxuria, inde lascivia.
    Hinc litigatio, inde laceratio.
    Hinc malicia, inde malefecia.
    (fo 346) Hinc molestia, inde moesticia.
    Hinc malignitas, inde mordacitas.
    [Col. 1091D] Hinc mendacia, inde maledicta.
    Hinc nequicia, inde neglegentia.
    Hinc noxae, inde neces.
    Hinc oblivio, inde occisio.
    Hinc odium, inde obprobrium.
    Hinc pravitas, inde perversitas.
    Hinc perjurium, inde parricidium.
    Hinc mali persuasio, inde mali pervasio
    Hinc persecutio, inde pollutio.
    Hinc pigricia, inde pervicatio.
    Hinc praevaricatio, inde provocatio.
    Hinc praesumptio, inde prostitutio.
    Hinc pernicies, inde perfidiae lues.
    Hinc rixa, inde rapina.
    Hinc rebellio, inde reprehensio.
    [Col. 1092A] Hinc superbia, inde socordia.
    Hinc saturitas, inde severitas.
    Hinc scurrilitas, inde simultas.
    Hinc tristicia, inde temulentia.
    Hinc temeritas, inde tenacitas.
    Hinc timiditas, inde tumiditas.
    Hinc tarditas, inde torvitas.
    Hinc terror, inde torpor.
    Hinc titillatio, inde turbatio.
    Hinc vanitas, inde voluptas.
    Hinc vinolentia, inde violentia.
    Hinc versutia, inde vexordia.
    Hinc violentia, inde vexatio.
    Hinc veneficia, inde vaniloquia.
    Hinc xenodoxia, inde ypocrisis.
    [Col. 1092B] Hinc zeli amaricatio, inde zabuli imitatio.


(fo 348 vo) Haec sunt, dilectissimi, viae pravorum quae ducunt ad consortia daemoniorum. Per has quicumque ambulaverunt, in stagno ignis et sulphuris in aeternum ardebunt. Has ergo toto annisu declinemus; per semitas autem justorum toto desiderio ambulemus, quatenus ad eos pervenire mereamur quos nos praecessisse gratulamur. Recordemur quod saeculum pro superna patria relinquimus, et quia claustralem servitutem pro aeterna libertate subivimus. Claustralis namque disciplinae observatio est quasi cujusdam camini examinatio, in qua rubigo peccatorum nostrorum debet purgari et imago Dei in animabus nostris reformari. Postquam vero in igne tribulationis ut [Col. 1092C] aurum probabimur, tunc de fornace sumpti in palacio coelestis regis angelis coaequabimur. Qui enim monachi nuncupamur, inter martyres computamur, si professionem nostram factis exaequamur. Martyres nempe quamvis gravia, tamen brevia perpessi sunt supplicia, nos vero diuturna patimur martyria. Claustralis etenim inclusio, regularis districtio, vestium abjectio, juge silentium, alienum imperium, crebra jejunia, assidua flagella, juges vigiliae, cottidianarum horarum excubiae, insuper confessionis confusio, poenitentiae amaritudo, publica coram fratribus objurgatio, vel corporis castigatio, orationum instantia, lectionum vigilantia, haec omnia sunt carnis cruciamina. [Col. 1092D] Et ideo quantum ab argento auri precium, tantum differt ab aliis justis nostrae remunerationis praemium. Alii quippe justi secundum voluntatem suam Deo servierunt et quod libuit omiserunt, nos vero jugo obedientiae subditi, ac regularium praeceptorum loris constricti, non nos sed alium sequimur imperantem, ut jumentum sequimur [sequitur] se minantem. Christi enim animalia sumus, et ideo pascua praeparavit nobis in dulcedine Deus. Vineae Domini nos operarios noscamus, pondus diei et aestus patienter et perseveranter feramus, ut peraeto labore cum Christo remuneratore requiescamus. In castris summi regis quasi in procinctu milites excubamus, nocte ac die in acie contra hostes pugnando laboramus. [Col. 1093A] Et ideo, dilectissimi, habitum nostrum secundum formam Dominicae crucis attendamus, mundum nobis nosque mundo crucifixos sciamus, vexillum crucis per pacientiam bajolantes in viam caritatis properemus contra phalanges viciorum [Col. 1094A] armis virtutum (fo 348) viriliter dimicemus, quatenus victores ad Regem gloriae laeti perveniamus et in coelesti curia cum frequentia angelorum triumphantes perenniter cum Christo laureati gaudeamus. Ubi oculus.



IN CONVENTU POPULI.
[Col. 1093]

[Col. 1093A] Beati qui te diligunt, Hierosolima, et qui gaudent super pace tua. Quia, dilectissimi, Dei animalia hodie frequentius ad pascua vitae confluxistis, et famem audiendi verbum Dei pabulo Scripturae mitigare optimum duxistis, oportet vobis de thesauro [Col. 1093B] Domini nova et vetera ministrari, prout bonus pastor ovibus et haedis disposuit erogari.

Licet enim una professio Christianae religionis vos omnes quasi in unum gregem congreget, valde tamen pertimesco ne vos omnes censura summi pastoris in uno ovili in extremis non stabiliet. Diversitas quippe morum faciet diversitatem locorum. Multi enim ex vobis verbum Dei libenter audiunt, libentius opere perficiunt. Hii ex ovibus Christi sunt et hii in judicio a dextris ejus erunt. Plurimi quoque ex vobis sunt qui verbum Dei audire negligunt, opere implere despiciunt. Sunt etiam plerique qui ex verbis Dei cruciantur, et nos salutaria monita proferentes cum veritate, [Col. 1093C] Christo abhominantur. Hii profecto ex haedis sunt, et hii a sinistris stabunt. Oportet ergo nos proferre quae ovibus congruunt et ea quae haedis conveniunt. Porro verus pastor adveniens vos ab invicem ut oves ab haedis segregabit (Matth. XXV), et oves quidem in loco pascuae ubi eis nihil deerit collocabit (Psal. XXII), haedos autem in inferno ubi mors depascet eos (Psal. XLVIII), mancipabit.

Nempe, fratres, duae sunt civitates, quarum una Hierosolima, altera vocatur Babylonia. Hujus rex est Christus, illius vero diabolus: utriusque autem cives sunt hic permixti et quasi uni miliciae ascripti; sed magna discordia inter se flagrant, et nunc clam, nunc palam alterutrum acriter impugnant, et [Col. 1093D] hoc certamen tamdiu durabit quamdiu mundus iste stabit. Ad extremum vero cives Hierusalem cum suo rege in superna curia triumphabunt, cives autem Babyloniae in infernali ergastulo aeterna supplicia cum suo rege cruciabunt.

Omnipotens namque Deus, summus opifex, praeclarissimam urbem, scilicet Hierusalem (fo 348 vo) in supernis condidit, in qua fulgentissimam rempublicam decentissimo ordini instituit, dum excellentissimo archangelorum velut quendam venerandum senatum constituit, reliqua vero angelorum agmina quasi legiones cujusdam invicti exercitus distribuit. In hac republica quidam princeps tyrannidem arripuit, qui primus civile bellum sociis intulit, dum Lucifer archangelus altissimo imperatori [Col. 1094A] similis esse voluit. Cum [hoc] ergo Michahel archangelus, princeps miliciae coelestis exercitus, bellum conseruit, victorque existens eum cum omnibus suis de finibus supernae civitatis expulit, atque hujus mundi exilium subire compulit. Qui cum in exilio [Col. 1094B] adhuc non solum rebellaret, verum etiam regnum sibi impudens usurparet, aeternus imperator paradysum, quasi quoddam castellum in amoenissimo loco plantavit, in quo primum hominem quasi quendam principem ad expugnandum tyrannum collocavit; quem tyrannus dolo circumventum suae ditioni subegit, captumque secum in exilium abire coegit. Qui in exilio duos homines progenuit, quorum unus terrenae civitatis, alter coelestis civis extitit. Inter quos civilis discordia mox oritur, et Abel a Cain occiditur, atque alius civis Hierusalem, videlicet Seth, pro eo nascitur.

Cain itaque civis terrenae civitatis primus civitatem condidit, sub cujus ditione exercitus regis diaboli [Col. 1094C] crevit, quae in diluvio cum universo populo suo periit. Seth autem, qui hic non manentem civitatem habuit (Hebr. XIII), sed futuram non manu factam, sed aeternam in coelis acquisivit (II Cor. V) exercitum Christi praetulit, qui tempestatem diluvii in archa velut in quodam castro delituit. Deinde de archa, sicut prius de paradyso, per duos homines duo exercitus quasi de quadam civitate in locum certaminis prodierunt, dum electi de Sem, reprobi vero de Cham exierunt. Sem itaque civis coelestis Hierusalem terrestrem Hierusalem in figura illius supernae condidit, in qua exercitus electorum se peregrinari doluit.

Nemroth autem gigas, de semine Cham. Babyloniam fundavit, in qua exercitus reproborum sub [Col. 1094D] dominio regis diaboli gloriabundus regnavit.

Interea populus Dei in Aegypto peregrinans, a Pharaone rege iniquae partis graviter affligitur, sed a suo rege signis et prodigiis mirabiliter eripitur, (fo 350) per mare Rubrum sicco vestigio educitur, Pharao persequens cum omni populo suo fluctibus inmergitur.

Rex autem coelestis civitatis exercitui suo ducatum per columnam ignis in nocte, per nubem in die praebebat, quem pane angelico omne delectamentum suavitatis habente per XL annos pascebat, melliflua aqua de petra producta reficiebat, et in terram fluentem lac et mel introducebat; debellatis undique hostibus Hierusalem civitatem Melchisedech regi justiciae reddebat. In qua David rex sub figura Christi [Col. 1095A] exercitus hujus princeps extitit, qui exercitum Domini hic peregrinum et advenam futuram patriam esse inquirendam docuit.

Porro Nabuchodonosor rex Babyloniae, princeps iniquae partis, Hierusalem expugnans, populum Dei captivavit, quem LXX annis variis injuriis cruciavit; sed hunc rex suus iterum eripuit et ablata castra restituit. Bello itaque utrimque acerrime ingravescente, et nemine laborantibus succurrente, Rex gloriae de aula coeli descendens loricam carnis induit, suis militibus festinum auxilium praebuit. Nam mox cum tyranno hujus mundi principe propria manu congreditur, victumque fugientem carnis lorica exuta prosequitur, captumque cum regina morte in abyssum religat, regnum ejus proturbat, captos [Col. 1095B] ejus inde liberat. Depositam carnem vestem pugnae aptam reinduit, electam apostolorum cohortem legionemque martyrum in confertissimos hostium cuneos inducit, ac cives Babyloniae undique versum expugnari edicit. Deinde coeli arce se recipiens, misso Spiritu sancto, suis animi constantiam spemque victoriae tribuit; insuper plurima confessorum et virginum aliorumque fidelium agmina in aciem pugnae direxit, victoribus praemia coronae praefixit. Tali itaque delectu summi imperatoris contra principes tenebrarum et spiritualia nequicia (sic) armatura Dei viriliter colluctavit, et lorica justiciae ac scuto fidei galeaque salutis ac gladio verbi Dei cum adversariis strennue dimicante (Ephes. VI) [(176) 1Kb] , Antichristo ad auxiliandum hostibus cum omni copia [Col. 1095C] ingruet, totasque iniquorum legiones per castra Christi diffundet; sed post rex suis militibus in conflictu laborantibus citius succurret, finemque diu protracto bello tandem imponet. Nam Babyloniam (fo 350 vo) publice rebellem cum rege suo omnique populo in stagnum ignis et sulphuris praecipitabit, sponsam suam hic diu peregrinam, imo captivam, gloria et honore coronans sibi copulabit; milites suos post victoriam laureatos ad nuptias convocabit, hisque comitatus triumphali gloria, curia angelorum ovante, coelestem Hierusalem Rex gloriae perhenniter pacifice regnaturus intrabit. Beati ergo qui hanc Hierusalem diligunt et qui gaudent super pace ejus. Hii eam diligunt qui ea quae de illa et rege [Col. 1095D] ejus Christo dicuntur, credunt et praecepta ejus opere perficiunt. Hii super pace ejus gaudent, qui carnis vicia spiritum impugnantia per virtutes subjugant et amore coelestis pacis a tumultibus saeculi et strepitu mundani negocii in tranquillitate spiritualis vitae pausant.

Ecclesia namque, id est populus fidelium, a primo Abel usque ad ultimum electum Hierusalem vocatur, quod visio pacis interpretatur, quia in coelesti Hierusalem, ut puta regina est regnatura et visione aeternae pacis fruitura. Hierusalem haec de vivis lapidibus, scilicet universis electis, ut civitas aedificatur, legibus et justiciis decentissime informatur. [Col. 1096A] Hujus civitatis religio est cultus Dei, lex dilectio proximi, studium, pax et concordia civium. Ejus quippe rex est princeps pacis. Hujus rectores primitus patriarchae extiterunt, deinde prophetae, exin apostoli; qui ei jura civilia instituerunt; post hos episcopi qui priorum scita suis decretis firmaverunt.

Hujus civitatis senatores sunt praelati, comtemplativae vitae sectatores, per quorum scripta, vel dicta, vel exempla haec publica res disponitur, et populus hujus civitatis moribus et disciplinis competenter regitur. Milites autem hujus civitatis martyres sunt qui pro legibus sui imperatoris usque ad mortem certaverunt. Porro populus hujus civitatis sunt omnes fideles, non secundum hominem, sed [Col. 1096B] secundum Deum viventes; hiique filii Dei et cives hujus civitatis sunt qui non secundum se, id est secundum desideria carnis, sed secundum Dei voluntatem vivunt, dum ejus praecepta faciunt. Hoc sunt casti, modesti, humiles, misericordes, benigni, pacifici, vel aliis virtutibus florentes. Talibus civibus haec civitas inhabitatur, talibusque lapidibus haec Hierusalem ut civitas aedificatur. In hac civitate gymnasia sunt virtutum exercitia, ludis scenicis impensa, divini officii cujusque conversatio, stadium per quod currit (fo 352) ad aeternae vitae bravium, palaestra et agonia martyrum certamina.

Multitudo autem iniquorum a primo Cain usque ad ultimum reprobum Babylonia nominatur quod confusio interpretatur quia aeterna confusione induetur [Col. 1096C] et a gloria coelestis Hierusalem confusa longe removetur. Haec consensu maliciae et nequiciae aedificatur et viciis et criminibus informatur.

Religio ejus est idolatria; lex ventris, ingluvies et luxuria; studium, civilis discordia. Rex quippe ejus est qui semper fervet invidia et odio, qui erat homicida ab initio.

Hujus civitatis rectores primitus tyranni extiterunt; post hos haeretici qui eam variis haeresibus inter se diviserunt.

Hujus senatores erant daemoniacae culturae ac scelerum institutores; milites vero, persecutores. Populus ejus sunt omnes infideles et omnes non secundum Deum, id est secundum Dei praecepta, [Col. 1096D] sed secundum sua desideria viventes. Et hii omnes filii diaboli dicti sunt, qui non Deo subditi sed viciis subjecti, secundum se vivere volunt, hiique cives Babyloniae existunt.

Sunt autem superbi, protervi, malivoli, inmundi, raptores, fornicatores adulteri, crudeles. inmites et aliis viciis inservientes. Talibus ovibus haec civitas congregatur, et talibus filiis ipsa gloriatur. Porro cives utriusque civitatis gravi odio inter se flagrant, jugi bello alterutrum inpugnant. Nam cives Hierusalem Babylonios sancta praedicatione, salubri admonitione inpugnant, quo eos a laqueis diaboli abstrahant et ad sui consortium pertrahant. [Col. 1097A] Econtra Babylonii cives Hierusalem occulto odio et manifesta persecutione inpugnant, et non solum ipsis, sed rebus illorum damna inferre non cessant. In hoc conflictu adhuc Cain dolo petit fratrem, Cham irridet patrem, Hismahel Ysaac affligit, Esau Jacob odio habet, Joseph fratres vendunt, Hebraeos Aegyptii premunt, David a Saul fugatur, Helyae Jezabel, Joanni Herodias insidiatur, Judas pro Domino precium accipit, Symon Petro munus porrigit, et singula membra Synagogae armantur contra membra Ecclesiae.

Haec Hierusalem ab hostibus exterius oppugnatur, a civibus interius occulte inpugnatur. Pagani quippe, Judaei et haeretici, ejus hostes, numeroso exercitu eam exterius machinis persecutionum et arietibus [Col. 1097B] perversorum dogmatum oppugnant; (fo 352 vo) mali autem catholici, nominetenus ejus cives, sed occulte hostes, pravis moribus interius eam inpugnant. Sed licet tot ictibus pulsetur, tamen nulla ruina a statu rectitudinis movetur, cum supra firmam petram Christum fundata ab ipso firmetur. Saepe cives ejus ad adversarios transfugiunt, in castris tyranni multis erroribus impliciti diu militando insaniunt, demum cum habitantibus Cedar se habitare ingemunt, ad sui imperatoris castra per poenitentiam confugiunt, arma justiciae induunt, acrius in hostes insurgunt, sicque in pristinam regis gratiam strennui milites redeunt. Saepe econtra cives Babyloniae, amiciciam simulantes, inter cives Hierusalem falsi amici, sed veri exploratores, latent; sed cum eis [Col. 1097C] arma virtutum offeruntur, perterriti ad suos refugient.

Cujusque autem fidelis corpus hujus civitatis castellum praedicatur, quod ab anima principe et populo virtutum inhabitatur, in qua contra exercitum viciorum decertatur. Hoc castellum a turba hostium exterius obsidetur, a factione civium interius commovetur, dum proximi exteriora damna ei inferunt, vicia autem et carnis desideria interiora bona obruunt. Sed qui hoc castellum, cuncta adversa pacienter tolerando, tutabitur, hic victor in aula coelestis Hierusalem laurea beatitudinis summae a Rege gloriae triumphans coronabitur.

Quia vero utrique cives sunt hic permixti, non bene poterunt dinosci, praesertim cum nobiscum [Col. 1097D] Ecclesiam adeant, sacramenta Christi nobiscum percipiant, nobiscum jejunent, nobiscum praedicent, et caetera sanctitatis opera exercere videantur pro quibus militibus Christi coelestia praemia donantur. Sed coelestis imperator suis quoddam signum imposuit per quod agnosci possint. Hoc signum est dilectio. In hoc, inquit, cognoscent omnes quia mei discipuli estis si dilectionem habueritis ad invicem.

Sunt aliquando duo sub una professione monachica degentes, diversa studia gerentes. Alter quippe saeculum funditus cum habitu deseruit, nil de terrenis appetit, humanam gloriam fugit, carnem vigiliis et jejuniis affligit, cuncta dura patienter tolerat, ad [Col. 1098A] coelestia totis desideriis anhelat. Hic profecto civis Hierusalem existit, hic regis Christi militiam gerit. Alter vero habitum, non saeculum mutans, terrenis inhiat, (fo 354) gulae carnisque desideriis vacat, torpori et desidiae deditus, praecepta Dei negligit, majora monita contemnit, humanam laudem sectatur, cunctis illecebris oblectatur. Hic si forte ab alio verbo dilectionis corripitur, protinus maximo odio hunc persequitur, per hocque civis Babyloniae cognoscitur.

Item sunt duo canonicam vitam profitentes, sed diversa exercitia habentes. Alter enim caste vivit, judicia mundi respuens assidue legit, divinum officium devote peragit, populum verbo et exemplo instruit; quem ipse praevius dux bonis moribus ad [Col. 1098B] pascua vitae perducit, hic utique civis Hierusalem existit. Porro alter, Dei ordinisque sui oblitus, libidini et luxui deservit, negociis saecularibus insistit, divinum officium postponit, ludis, spectaculis, venationibus tempus consumit, populi salutem negligit, immo ruina populi existit, quem pravis moribus ad interitum praecedit. Hic vitae alterius maximis odiis derogat, per hocque se civem Babyloniae aperte insinuat.

Item sunt duo laicalem vitam ducentes, sed diversis moribus viventes. Alter etenim, ecclesiam frequentans, Christianam religionem scrutatur; mala declinans, bona sectatur, pauperes recreat, proximos pace et concordia conciliat, conjugem causa prolis diligit, filios in Dei timore nutrit, et [Col. 1098C] hic procul dubio civis Hierusalem existit. Alter autem furtis, rapinis vel latrociniis insudat, ebrietatibus, commessationibus, luxuriis, inmundiciis se ingurgitat. Hic alterius vitam summo odio lacerat, et sic se civem Babyloniae demonstrat. Cives itaque Babyloniae, cum veritatem per nos audiunt, quae in se ipsis minime recognoscunt, protinus dentibus in nos frendentes, maximo odio exardescunt; et cum crudeles manus inferre non praesumant, occulta detractione famam nostram commaculant; sed cum rex convivii intraverit, et hos sine veste nuptiali, scilicet charitate, invenerit, ligatis manibus et pedibus in tenebras exteriores ejici jubebit; suos autem recumbere faciens in gaudio, illis ministrabit.

[Col. 1098D] Dilectissimi, quia servi inutiles salutifera imperatoris nostri edicta contemnimus, et letifera hostis consilia per carnis desideria sequimur, idcirco non solum extra palacium regis nostri et civitatem civium nostrorum, (fo 355 vo) scilicet coelestem Hierusalem excludimur, sed etiam hic in exilio multis flagellis cum adversariis atterimur. Nam propter peccata nostra hostium vel civium incursiones, paganorum captivitates carorum suscitantur, pestilentiae, fames, aegritudines, mortalitas hominum et animalium, incommoditas aeris, siccitas, pluvialis tempestas, tonitrua, fulgura, noxia frigoris inclementia, ardoris vehementia, reges iniqui, judices pessimi, sacerdotes caeci, bestiarum infestatio. rerum [Col. 1099A] ablatio et his similia super nos juste provocantur. Insuper leges promulgantur, decernunt justa, proponunt supplicia, vincula, torturas, flagella, exilia, amputationes membrorum, amissiones bonorum, varios cruciatus corporis, mortes diversi generis. His tot poenis, tot malis attriti, heu! proh dolor! indurati, inde securi pergimus ad exteriores tenebras, quasi nobis ibi cubilia auleis ornata extruantur, epulae, deliciae instruantur, obsequia ministrorum nos ambiant, conventus amicorum cingant, thesauri apportentur, ornamenta multiplicentur, nescientes, immo scire dissimulantes scriptum: Nec opus, nec ratio, nec sapientia est apud inferos quo tu properas, sed est terra tenebrosa et operta mortis caligine, ubi nullus ordo et sempiternus horror [Col. 1099B] inhabitat, ubi caminus ignis, in quo fletus et stridor dentium, ignis inextinguibilis, stagnum ignis et sulphuris, cubilia draconum, antra ignitorum serpentium, horribilis societas daemonum. Talia quippe loca sunt hostibus praeparata. Karissimi, Deus creavit tria viventia, angelos, homines, animantia: angelos in coelo id est in summo; bestias in immo, id est in terra; homines posuit in medio, id est in paradyso. Sicut ergo homo inferior, ita extitit jumento superior, ut si conditoris sui praeceptum servaret, angelis superius adaequaretur; si autem contemneret, bestiis inferius assimilaretur.

Homo itaque, cum in honore paradysi esset, datorem honoris Deum non intellexit. Ideo projectus [Col. 1099C] in hanc miseriam, doloribus et aerumnis comparatus est jumentis insipientibus, et per carnales appetitus similis factus est illis. Idcirco adhuc, sicut [Col. 1100A] bestiarum catuli, ita lacte nutriuntur infantuli. Filius ergo Dei, Patri aequalis, inter Deum et homines mediator est factus, ut homo inter angelos (fo 356) et bestias medius erat conditus, a similitudine jumentorum rediret ad aequalitatem angelorum; factusque est in imis via, existens in summis vita, quatenus per ejus exempla et praecepta gradientes, ad gloriam regni perveniamus gaudentes.

Et quia homo de gloria in miseriam pulsus in labore nascitur, in dolore nutritur, omne quod laborat ob duas causas laborat, ut videlicet malum effugiat et bonum habeat. Quid autem morte pejus, quid vita melius? Quod ergo homo arat, seminat, metit, fructus colligit, vel aliud quid laboris assumit, [Col. 1100B] hoc ideo utique facit, ut malum, scilicet mortem, evadat, et bonum, videlicet vitam, habeat. Sed hoc frustra conatur, cum omnis homo ex necessitate quandoque moriatur, sicque multis miser miseriis repletur, dum per laborem mortem incurret qui laborabat ne moreretur. Igitur, dilectissimi, cum hoc malum miserabile sit omnibus inevitabile, totis viribus, laboremus ut summum malum, scilicet, aeternam mortem, evadamus, et summum bonum, videlicet aeternam vitam, sine fine habeamus, cum Christus rex noster, cum ventilabro veniens, paleas a granis segregabit, et paleas, id est reprobos, per ultimum judicium igni inextinguibili comburens, triticum, id est electos, in horreum coeleste congregabit, cum fines Hierusalem pacem ponens, [Col. 1100C] regnum Deo Patri tradiderit et Deus omnia in omnibus erit. Qui sit benedictus in saecula. Amen.



SERMO DE DEDICATIONE.
[Col. 1099]

[Col. 1099C] Ferculum fecit sibi rex Salomon de lignis Lybani, columnas ejus fecit argenteas, reclinatorium aureum, ascensum purpureum media caritate constravit propter filias Hierusalem (Cant. III). Rex Salomon quod dicitur pacificus, est verae pacis auctor Christus, [Col. 1099D] in quo aeternam pacem habebimus, quando nec hostes corporis vel animae ultra timebimus. Hic fecit domum convivii, et hoc de lignis Lybani.

Lybanus est mons de quo fluit Jordanis et in quo crescunt cedri inputribilis naturae. Per montem Lybanum quod candidatio dicitur, altitudo Jesu Christi intellegitur. De quo oritur Jordanis, scilicet fons baptismatis, in quo electi a sorde viciorum candidantur et in virtutibus ut cedri ad alta succrescentes ad inmarcescibilis gloriae coronam vocantur. De quibus fecit rex noster domum refectionis, (fo 356 vo) videlicet Ecclesiam de electis in domum aeternae contemplationis. In tali domo fecit columnas argenteas. Per columnas argenteas rectitudo et firmitas consideratur, per argentum nitor et sonoritas [Col. 1100C] declaratur. Apostoli namque et doctores in hac domo argenteae columnae extiterunt, qui nitore vitae et sonoritate doctrinae Ecclesiam perornaverunt, et recti in virtutibus et firmi contra vicia et persecutores atque haereticos machinam domus Dei sustentaverunt.

[Col. 1100D] Reclinatorium aureum fecit, ascensum purpureum. Mundi contemptores reclinatorium aureum praedicantur, quia in camino tribulationis velut aurum examinantur; in quorum mentibus Deus quodammodo reclinatur, dum eorum bonis actibus delectatur. Martyres vero ascensus purpureus extiterunt, dum sanguine suo purpurati per crucem Christi ad coelestia ascenderunt. Media caritate constravit. Media, id est pavimenta, crustis marmorum aut tapetibus vel palliis erant strata, in quibus cuncta quae ad caritatem pertinent mira sunt pictura atque textura variata. Per quae reliqua plebs accipitur, cui legem et prophetas in duobus praeceptis caritatis implere praecipitur.

Et hoc totum propter filias Hierusalem, id est ut [Col. 1101A] haec imitentur animae fidelium, quae sunt filiae Hierusalem. Per hoc Salomonis consistorium figuratur Ecclesiae refectorium, scilicet haec domus cujus annuum festum hodie celebratur, in qua vitulus saginatus ad convivium fidelium cottidie Deo Patri immolatur et praeclarus calix sanguinis ejus inebrians a convivis potatur.

Haec festivitas, karissimi, dies nuptiarum vocatur, quia sicut sponsa per convivium et frequentem amicorum conventum Sponso copulatur, ita haec domus hodie frequenti populo ovante consecratur [Col. 1102A] in qua multitudo fidelium per baptisma et corpus Christi ut sponsa Christo associatur. Omnes namque huic ecclesiae obedientes una ecclesia et sponsa Christi nuncupantur, et hunc diem ideo nuptialem suum summo gaudio celebrare imperant. Ideo, karissimi, constituite hodie diem sollemnem in condensis usque ad cornu altaris (Psal. CXVII), ut mereamini in voce exultationis et confessionis sono epulantis (Psal. XLI) de hac vita transire in domum Dei, in locum tabernaculi admirabilis (ibid.). De hac domo dicit Scriptura nobis in alio loco.



Si vis hic incipe:
[Col. 1101]

[Col. 1101A] (Fo 358.) Sapientia aedificavit sibi domum, excidit VII columnas, posuit mensam, inmolavit victimas, miscuit vinum, misit ancillas invitare ad convivium (Prov. IX). Sapientia, karissimi, quae sibi domum [Col. 1101B] aedificavit est Christus, Dei virtus et Dei sapientia, qui Ecclesiam de vivis et electis lapidibus ad habitandum sibi fundavit. Ad hanc domum fulciendam VII columnas excidit, quia VII libros qui agiografa, id est sacra Scriptura, appellantur, omni sapientia et scientia perpolivit; quorum doctrina totius Ecclesiae fructura [structura] ita ad coelestia sustentatur, ut aliqua machina in aera columnis libratur. Has columnas VII dona Spiritus sancti aedificio Dei subposuerunt et his domum Dei ornando firmaverunt.

Prima columna est liber Johannis, quam spiritus sapientiae erexit, qui maximam sapientiam per hanc Ecclesiae invexit.

Secunda est psalterium, quam spiritus intellectus [Col. 1101C] subdit, quia in hoc quam maxime ad intelligenda spiritualia sensum Ecclesiae aperit.

Tercia columna est proverbia, quam spiritus consilii firmavit, quia in his perplura vitae consilia Ecclesiae donavit.

Quarta Ecclesiastes est, quam spiritus fortitudinis fixit, quia in hoc habunde Ecclesiam contra vicia fortitudine cinxit.

Quinta columna est Cantica, quam Spiritus scientiae corroboravit, quia in his plurimam scientiam Ecclesiae reseravit.

Sexta est liber Sapientiae, quam spiritus pietatis stabilivit, quia in hoc summa pietate Ecclesiam erudivit.

Septima est liber Ecclesiasticus, quam spiritus [Col. 1101D] timoris Domini subdidit, quia in nullo libro magis timorem Domini Ecclesiam instruxit.

Has VII columnas per septiformem Spiritum domui Dei subpositas nobiles pictores postmodum exponendo depinxerunt et mira caelatura domum Dei ornaverunt.

Primam namque egregius pictor Gregorius spiritu sapientiae praeditus, miro modo decoravit, et totam domum Dei incomparabili opere honestavit.

[Col. 1102A] Secundam nihilominus nobilis pictor Augustinus, spiritu intelligentiae inclitus, vario ornatu cinxit, ac totam domum in circuitu quasi praefulgidis gemmis distinxit. Alii quoque atque alii qui decorem [Col. 1102B] domus Domini dilexerunt alias exponendo quasi praestanti pictura insignes reddiderunt.

In tali domo sapientia mensam posuit, cum sacram Scripturam fideles ubique (fo 358 vo) docuit. Haec mensa quatuor pedibus fulcitur, quia sacra Scriptura IIIIor modis intelligitur.

Primus pes est hystoria, cum ita ut litera narrat accipitur. Secundus allegoria, cum aliud dicitur, aliud intellegitur. Tercius moralitas, cum per ea quae leguntur mores instituuntur. Quartus anagoge, id est superior sensus, cum coelestia et aeterna docentur.

Super hanc mensam diversi diversa fercula ministraverunt, et variis sententiis quasi variis epulis convivas saciaverunt. Moyses etenim, dum mundi [Col. 1102C] creationem, paradysi dispositionem, diluvii inundationem, Abrahae obedientiam, Joseph castimoniam, filiorum Israel liberationem, ac per maris rubri ac heremi deambulationem, eisdem manna de coelo pluisse et aquam de petra fluxisse retulit, quasi suavia et diversi generis fercula convivantibus. David autem et caeteri prophetae, dum de dulcedine supernae patriae dulciter narraverunt, quasi dulcia pocula epulantibus propinaverunt. In hac domo victimas inmolavit, dum corpus suum pro humano genere Deo Patri sacrificavit. Vinum miscuit, dum sanguinem suum pro nostra redemptione fudit. In quibusdam locis [(176) 1Kb] v . . . dinem cum aqua miscent; ideo dicunt [Col. 1102D] vinum miscuit, quia de latere Christi aqua sanguine mixta fluxit. Ad has epulas invitandum non servos sed ancillas misit, quia non nobiles, sed apostolos, rusticanos scilicet homines, ut puta piscatores, invitare populos ad coeleste convivium misit.

Hujus domus figuram habet ista ecclesia in qua altare ponitur pro mensa. Ad quam populi ad spirituale convivium confluunt et aqua baptismatis abluti, a corpore et sanguine Christi pasti, dum de [Col. 1103A] Scripturis diversas sententias audiunt, quasi varia pocula aeternae dulcedinis hauriunt. Hoc ergo templum sanctum Domini, karissimi, visitate frequenter, voluntatem Domini videre in ea discite, diligenter [Col. 1104A] unam rem a Domino petite, hanc saepe bonis operibus requirite, ut in domo Domini habitetis omnibus diebus vitae vestrae (Psal. XXII). De hujus aedificii structura dicit alio loco Scriptura.



Si vis hic incipe.
[Col. 1103]

[Col. 1103] Ecce mitto in fundamentis Syon lapidem angularem, preciosum electum. Qui in hunc offenderit confringetur; super quem vero ceciderit, conteretur (Isa. XXVIII).

Syon fuit arx Hierusalem, et dicitur specula et est Ecclesia quae regem. . . . . . . . . . . . . . . . .





[NOTA.]

[Col. 1103] Hic desinit codex manuscriptus Rhenoviensis, cujus hiatum non habemus unde suppleamus. Editio Coloniensis duplicem hic sermonem exhibet De dedicatione ecclesiae, sed utrumque a nostro diversum. Hos hic attexere operae pretium duximus ex unico, quod nunc exstet, editionis principis exemplari; hunc nobiscum summa humanitate communicavit v. cl. comes de L'ESCALOPIER.



IN DEDICATIONE ECCLESIAE SERMONES DUO. (Speculum Ecclesiae sive sermones aliquot evangelici tam de tempore quam de sanctis, divi Honorii presbyteri Augustodunensis, qui floruit ante annos quadringentos et inter illustres Ecclesiae scriptores connumeratus est.---Editio prima.---Coloniae ex aedibus Quintelanis, 1531.)
[Col. 1103]


SERMO PRIMUS.

[Col. 1103B] Dilectissimi, consideranda est constructio hujus domus, orationis, cujus hodie solemnia colimus festivae dedicationis. Domus haec quam hic videtis, cujus dedicationem colimus secundum Ecclesiae consuetudinem vocatur ecclesia, et Ecclesia dicitur congregatio, quia in ea populus congregatur ad colendum et adorandum Deum. Ex quatuor parietibus compaginatur, quia ex quatuor Evangeliis consolidatur.

Sanctuarium habet in quo clerus anteriorem domum in qua consistit populus; ita et Ecclesia habet contemplativam vitam, in qua spirituales, habet et activam, in qua constituti sunt saeculares. Contemplativa vita est cuncta terrena pro Dei amore relinquere, sola coelestia quaerere, assidue orare, saepe lectitare, hymnis et canticis jugiter Deum [Col. 1104B] laudare. Activa vero vita est castam vitam cum conjuge ducere, filios in Dei timore nutrire, pauperes cibo et potu recreare, infirmos et viduas visitare, et omnibus necessitatem patientibus propter dilectionem proximi pro viribus opem ferre.

In sanctuario est altare, in quo sunt reliquiae sanctorum, hoc est in Ecclesia Christus, in cujus contemplationem requiescunt mentes beatorum, et in cujus conspectu justi exsultent et epulentur, et in laetitia delectentur (Psal. LXVII, 4).

Fenestrae quibus haec basilica illustratur, sunt doctores per quos coeleste lumen in Ecclesiam ingreditur. Laquear picturae quoque haec Kirica, id est Dominicalis decoratio, significat vitam et exempla sanctorum quae quique pii in Ecclesia imitantur. [Col. 1105A] Convivium, lumen quo illuminatur, est Spiritus sancti gratia, qua Ecclesia jugiter irradiatur. Crux Christi hic fixa adoratur, et Christi passio a cunctis Christianis veneratur. Quod crux portatur nos sequimur, quia Christi vestigia sequi debemus, si ad coeleste templum venire volumus.

Turres sunt Ecclesiae praelati, campanae eorum praedicationes. Ista domus significat templum Hierosolymis, unde ejecit Dominus vendentes et ementes columbas (Matth. XXI, 12). Columbae sunt spiritualia dona. Omnes ergo qui ecclesias, vel ordines, aut aliquod spirituale donum emunt vel vendunt de hoc templo, id est de sancta Ecclesia cum Simone [Col. 1105B] Mago separantur, et in ignem aeternum mittuntur.

Haec omnia, charissimi, nos respiciunt. Haec universa nobis ad exemplum facta sunt. Nos sumus Dei templum, ad habitaculum Dei dedicatum, sicut scriptum est: Vos estis templum Dei vivi (II Cor. VI, 16). Et iterum: Templum Dei sanctum est, quod estis vos (I Cor. III, 17). Inhabitabo in eis, dicit Dominus, et ipsi erunt mihi in populum, et ego ero eis in Deum. Ero quoque eis in patrem, et ipsi erunt mihi in filios et in filias (II Cor. VI, 18).

O quam beatus, in quo habitat Deus! Sicut namque [Col. 1105C] hoc domus ex quatuor parietibus construitur, ita templum corporis nostri ex quatuor constat elementis. Et sicut ista domus in dedicationem prius aqua benedicta aspergitur, deinde chrismate consecratur, ita corpus nostrum prius aqua baptismatis [Col. 1106A] abluitur, deinde sancto chrismate sacratur.

Quaedam basilicae in modum crucis fabricantur, corpus in modum crucis formatur. Sanctuarium hujus templi est mens nostra, quae spiritualia cogitat; anterior domus est anima, quae per sensus corporis vitae necessaria dispensat; altare super quod sacrificia offeruntur, est cor nostrum, in quo mundae cogitationes et purae orationes Deo offeruntur; turris est caput nostrum; campana est nostra lingua, qua proximos debemus vocare ad coelestia. In hac domo fenestrae sunt nostri oculi, picturae vero bona opera. Lumen lucernae est lumen scientiae. Sicut ergo sacrilegium perpetrat qui hoc templum violat, ita et quicunque templum Dei [Col. 1106B] aliqua immunditia, vel aliquo criminali peccato violaverit, hunc Deus disperdens damnabit.

In hac festivitate haec domus scopis mundatur, aqua lavatur, floribus et auleis perornatur. Ita, charissimi, debemus nos hodie templum sancti Spiritus scopis confessionis purgare, stercus peccatorum eliminare, et lacrymis poenitentiae lavare, floribus bonorum operum et auleis virtutum decorare. Et sicut Zachaeus ascendit in arborem ut posset Josum videre (Luc. XIX, 4), ita nos ascendamus in arborem charitatis, ut mereamur Christum in superna patria conspicere. Et sicut eum Zachaeus in domum suam excepit, et convivium ei fecit (ibid., 6), ita nos eum in cordis nostri hospitio suscipiamus, et [Col. 1106C] sanctis operibus ei convivium faciamus, ut ipso in nobis habitare et ad Agni nuptias dignetur vocare, atque post laborem hujus miseriae in templum aeterni regis in laetitia et exsultatione adducore. Quod oculus non vidit, etc. (Cor. II, 9).



SERMO SECUNDUS.
[Col. 1105]

[Col. 1105D] Omnis qui audit sermones meos, et facit eos, similis est homini aedificanti domum supra petram (Luc. VI, 48). In qua flumina, et venti impingunt, sed cum supra petram fundata sit, eam movere non poterunt (ibid.). Domum ad coelum aedificat, qui castitatem super humilitatem, obedientiam super patientiam, opera misericordiae super charitatem locat. Hujus domus fundamenta, super petram Christum ponit, qui omnia pro fide Christi, pro aeterna tantum remuneratione facit. Flumina sunt humanae infestationes, venti vero diabolicae tentationes. Hae non praevalebunt hanc domum subruere, quia stabilita est in Christi fundamine, per quam possit sic aedificans coeli culmen conscendere. Beatus quem Dominus sic aedificantem eligit, et assumit, quia in atriis ejus habitabit (Psal. LXIV, 5).

[Col. 1106D] Unde in primis orta sit ecclesiae dedicatio, debet scire vestra dilectio. Cum Jacob benedictionem quondam a patre suo accepisset, et fratris sui furorem declinans in agro lapide sibi supposito obdormisset, vidit scalam a terra subrectam ad coelum, et Dominum scalae innixum, angelos Dei per eam descendere, et ascendere in coelum. Qui territus surrexit, lapidem ad altare erexit, oleo superfuso consecravit, et nomen loci Bethel, id est domum Dei appellavit, ac de peregrinatione reversus ibidem Domino sacrificavit; traditurque quod Salomon postmodum in eodem loco templum Domino fundaverit. Jacob et Esau fuerunt filii Isaac, qui fuit filius Abrahae. Per Abraham, Deus Pater; per Isaac qui gaudium dicitur, Filius intelligitur, per quem fidelibus aeternum gaudium tribuitur; per Jacob autem [Col. 1107A] et Esau fidelis populus, et incredulus accipitur. Ex quibus fidelis populus ut Jacob ab Isaac, sic a Christo benedicetur, cum ei in extremo examine dicitur: Venite, benedicti Patris mei (Matth. XXV, 54). Perfidus vero a Patre, ut Esau, benedictione privatur, cum ultima maledictione mulctatur: Discedite a me, (inquiens), maledicti, in ignem aeternum (ibid. 41).

Nunc Jacob fratrem fugiens in agro dormit, et lapidem capiti supponit, quia fideles rabiem perfidorum humiliter declinant, et se ad contemplativam vitam transferentes a vitiis mundi et concupiscentiis in sancto proposito, quasi soporati, se alienant. Lapidem capiti supponunt, quia quaeque dura sub Christo tolerare proponunt. Coelum apertum vident, per scalam angelos ascendere conspiciunt, [Col. 1108A] quia talibus coelestia panduntur et ipsi per scalam charitatis scandentes in coeleste palatium inducuntur. Reversi a peregrinatione Domino sacrificium offerunt, quia ab exsilio hujus vitae ad patriam paradisi reversi ipsi Dei sacrificium erunt, verique Salomonis Christi templum fiunt. Unde habet Ecclesia hodie in consuetudine, quod eadem Jacob verba canit in dedicationem, quia haec domus est aula Dei, et porta coeli (Gen. XXVIII, 12). Aula Dei jure dicitur, quia cum corpus Christi qui est Deus omnium hic conficitur, exercitus angelorum in obsequio sui regis hic astare creditur. Porta quoque coeli juste vocatur, quia cum per baptisma originalia, et per confessionem actualia peccata hic relaxantur, coelum fidelibus hic aperiri non dubitatur.


[Col. 1107] Finis speculi ecclesiastici divi Honorii, cunctis sacrae Scripturae studiosis maximo necessarii.



HONORII AUGUSTODUNENSIS OPERUM PARS QUARTA DOGMATICA ET ASCETICA.




[Col. 1109]
ELUCIDARIUM SIVE DIALOGUS DE SUMMA TOTIUS CHRISTIANAE THEOLOGIAE [(177) 1Kb] .
(Opp. B. Lanfranci, edit. J. A. GILES, LL. D., Ecclesiae Anglicanae presbyteri, Oxonii 1844, 8o, t. II, p. 280.---Exstat quoque in appendice ad Opera S. Anselmi Cantuar., edit. Paris. 1721, curante D. Gerberonio.)



PRAEFATIO.

[Col. 1109A] Saepius rogato a condiscipulis quasdam quaestiunculas enodare, importunitati illorum non fuit facultas negando obviare praesertim metuenti illo elogio multari, si creditum talentum mallem in terra silendo occultari. Job enim dicit: Divitias quas devoravit extrahet Deus de ventre ejus (Job XX, 15), quas abscondit a verbi Dei famem patiente. Et ut labor meus non solum praesenti proficiat aetati, disputata curavi stylo transmittere posteritati, rogans ut quicunque studuerit his legendo incumbere, pro me satagat Deo preces effundere. Titulus itaque operi, si placet, Elucidarium praefigatur, quia in eo obscuritas [Col. 1110A] diversarum rerum elucidatur. Nomen autem meum ideo volui silentio contegi, ne invidia tabescens suis juberet utile opus contemnendo negligi: quod tamen lector postulet ut in coelo conscribatur nec aliquando de libro viventium deleatur. Fundamentum igitur opusculi supra petram, id est Christum, jaciatur, et tota machina quatuor firmis columnis fulciatur. Primam columnam erigat prophetica auctoritas; secundam stabiliat apostolica dignitas; tertiam roboret expositorum sagacitas; quartum figat magistrorum solers sublimitas.



LIBER PRIMUS.
[Col. 1109]


1. Quid sit Deus? et quomodo unus ac trinus, solis comparatione ostenditur?
[Col. 1109B]

DISCIPULUS. Gloriose magister, rogo ut ad quaesita mihi ne pigriteris respondere, ad honorem Dei, et utilitatem Ecclesiae.---MAGISTER. Equidem faciam, quantum mihi


Vires ipse dabit; nec me labor iste gravabit.

D. Dicitur quod nemo sciat quid sit Deus, et valde videtur absurdum adorare quod nesciamus. Ab ipso [Col. 1110B] ergo exordium sumamus, et in primis dic mihi quid sit Deus?---M. Quantum homini licet scire, Deus est substantia spiritualis, tam inestimabilis pulchritudinis, tam ineffabilis suavitatis, ut angeli, qui septuplo solem sua vincunt pulchritudine, jugiter desiderent in eum insatiabiliter prospicere.

D. Quomodo intelligitur Trinitas unus Deus?---M. Aspice solem, in quo sunt tria, scilicet, ignea substantia, splendor et calor: quae in tantum sunt [Col. 1111A] inseparabilia, ut si velis inde splendorem segregare, prives mundum sole; et si iterum calorem tentes sejungere, careas sole. In ignea igitur substantia intellige Patrem, in splendore Filium, in calore Spiritum sanctum.



2. De nominibus Patris, Filii, et Spiritus sancti.

D. Quare vocatur Pater?---M. Quia ipse est fons et origo, a quo omnia procedunt, cujus sapientia Filius appellatur.

D. Quare Filius?---M. Quia ut splendor a sole, ita a Patre generatur. Amborum autem amor Spiritus Sanctus nuncupatur.

D. Quare Spiritus sanctus?---M. Quia de utroque aeternaliter procedens, quasi ab eis spiratur. Illa itaque vis Divinitatis, quae omnia creando patrat, [Col. 1111B] Pater vocatur; illa autem quae omnia continet ne in nihilum dissolvantur, Filius appellatur; illa vero quae omnia inspirando vivificat et ornat, Spiritus sanctus nuncupatur. Ex Patre omnia, per Filium omnia, in Spiritu sancto omnia. Pater memoria, Filius intelligentia, Spiritus sanctus voluntas intelligitur.

D. Cum omnipotentia et summa clementia de Patre praedicetur, quare non mater vocatur?---M. Quia generatio principaliter a Patre procedit.

D. Cum vero veritas, vel sapientia, de Filio dicatur, cur non filia appellatur?---Quia Filius similior est Patri quam Filia.

D. Cur Spiritus sanctus amborum Filius non dicitur, ut unus esset Pater, et alter, mater?---M. [Col. 1111C] Quia simul et aequaliter ab utroque procedit, et ipse est vinculum totius Divinitatis.



3. De Dei habitatione ac loco.

D. Ubi habitat Deus?---M. Quamvis ubique potentialiter, tamen in intellectuali coelo substantialiter.

D. Quid est hoc?---M. Tres coeli dicuntur: unum corporale, quod a nobis videtur; aliud spirituale, eo quod spirituales substantiae, scilicet angeli, in eo habitare creduntur; tertium intellectuale, in quo Trinitas sancta a beatis facie ad faciem contemplatur.

D. Quomodo dicitur Deus in omni loco totus esse, et simul et semper, et in nullo loco esse?--- [Col. 1111D] M. In omni loco totus esse ideo dicitur, quia in nullo loco impotentior est quam in alio; ut enim in coelo, sic potens est in inferno. Simul esse dicitur, quia eodem momento, quo in Oriente, eodem cuncta disponit in Occidente. Semper autem in omni loco esse praedicatur, quia in omni tempore cuncta moderatur. In nullo loco esse dicitur, quia locus est corporeus: Deus autem incorporeus, et ideo illocalis. Idcirco nullo loco continetur, cum ipse contineat omnia: in quo vivimus, movemur, et sumus (Act. XVII, 28). In hoc enim differt Deus ab aliis creaturis spiritualibus, quae proprietate substantiae finiuntur, et loco tenentur, ut angelus qui assistebat Apostolo [Col. 1112A] in Asia oranti, non eodem tempore simul adesse poterat alibi. Locale enim est, quod cum alicubi totum est, non potest simul esse alibi. Illocale vero est, quod simul est ubique totum, et hoc solius Dei proprium.



4. De Dei scientia, et locutione.

D. Scit Deus omnia?---M. In tantum, ut omnia praeterita, praesentia et futura quasi coram posita, prospiciat. Et antequam mundum crearet, omnium prorsus et angelorum et hominum nomina, mores, voluntates, dicta, facta et cogitationes, ac si praesentialiter adessent, praescivit: unde graece Theos, id est omnia videns, dicitur.

D. Qualiter Deus loquitur angelis et hominibus?---M. Angelis interna inspiratione, hominibus vero [Col. 1112B] per angelos.

D. Cum Deus sine initio fuerit, nunquid credendum est quod ante creatum mundum quasi solitariam vitam duxerit?---M. Scriptum est: Quod factum est, in ipso vita erat (Joan. I, 3, 4). In quo patet omnem creaturam semper fuisse visibilem in Dei praedestinatione, quae postea visibilis ipsi creaturae apparuit in creatione: ut artifex, qui vult construere domum, prius tractat quomodo velit quaeque disponere, et machina quae post surgit in aedificio, eadem est quae [(178) 1Kb] prius stabat in ingenio. Unde Deus dicitur non esse antiquior sua creatura, tempore, sed dignitate.



5. Cur et quomodo conditus mundus, et quatenus omnia Deum sentiant.
[Col. 1112C]

D. Quae causa fuit ut crearetur mundus?---M. Bonitas Dei, ut essent quibus gratiam suam impertiret.

D. Qualiter est factus?---M. Ipse dixit et facta sunt omnia (Psal. XXXII, 9).

D. Dixit sono verborum?---M. Dei dicere, est Verbo, id est in Filio, omnia creare; unde dicitur: Omnia in sapientia fecisti (Psal. CIII, 24).

D. Fuit mora in creando?---In ictu oculi, id est quam cito possis oculum aperire, vel potius quam cito acies aperti oculi possit lumen sentire.

D. Creavit per partes?---M. Omnia simul et semel fecit, ut dicitur: Qui manet in aeternum, creavit [Col. 1112D] omnia simul (Eccli. XVIII, 1). Distinxit autem omnia per partes sex diebus; tribus elementa, et tribus ea quae sunt infra elementa. Prima itaque die fecit diem aeternitatis, scilicet, spiritualem lucem, et omnem creaturam spiritualem. Secunda die coelum, quod spiritualem creaturam secernit a corporali. Tertia die creavit mare et terram. Aliis tribus diebus, fecit quae infra sunt. Prima die fecit diem temporalitatis, scilicet, solem, et lunam, et stellas in supremo elemento, quod est ignis. Secunda die in medio elemento, quod est aqua, pisces et volucres. Et pisces quidem in crassiori parte aquae reliquit; volucres autem in tenulorem partem aquae, quod est [Col. 1113A] aer, sustulit. Tertia die bestias et hominem de ultimo elemento, id est de terra, condidit.

D. Sentiunt elementa Deum?---M. Deus nihil unquam fecit quod insensibile ei sit. Quae enim sunt inanimata, nobis quidem sunt insensibilia et mortua; Deo autem omnia vivunt, et omnia creatorem suum sentiunt. Coelum quippe eum sentit, quia ob ejus jussum incessabili semper revolutione circuit, unde dicitur: Qui fecit coelos in intellectu (Psal. CXXXV, V). Sol, et luna, et stellae eum sentiunt, quia loca sui cursus invariabiliter servando repetunt. Terra eum sentit, quia semper certo tempore fructus et germina producit. Flumina eum sentiunt, quia ad loca unde fluunt semper redeunt. Mare et venti eum sentiunt, quia ei imperanti mox quiescendo [Col. 1113B] obediunt. Mortui eum sentiunt, quia ad ejus imperium resurgunt. Infernus eum sentit, quia quos devorat, eo jubente, reddit. Omnia bruta animalia Deum intelligunt, quia legem ab eo sibi insitam jugiter custodiunt.



6. De angelorum electione atque nominibus.

D. Quid est quod dicitur: Factum est Vespere et mane? (Gen. I, 5, 8.)---M. Vespere est finis jam consummati imo ordinati operis, mane autem incipientis vel potius ordinandi operis.

D. Apertius omnia edissere.---M. Primo igitur Deus, ut praepotens rex, constituit sibi praeclarum palatium, quod dicitur regnum coelorum, deinde hunc mundum, in quo exitialem lacum, id est infernum, constituit. Ad quod palatium praedestinavit [Col. 1113C] quemdam certum numerum electorum militum, quem nec liceret excedi, et quem necesse esset compleri. Porro hunc numerum voluit constare ex angelis et hominibus. Ipsum autem numerum determinavit in decem, novem quidem ordinibus angelorum, et decimo hominum.

D. Quare novem angelorum?---M. Propter Trinitatem, in novenario enim numero tenarius tertio fit repetitus.

D. Quare uno hominum?---M. Propter unitatem, ut unitas in Trinitate ab angelis et hominibus laudaretur, coleretur, adoraretur.

D. Cur numerum electorum voluit ex angelis et hominibus constare?---M. Quia duas principales [Col. 1113D] creaturas fecit Deus: unam spiritualem, alteram corporalem. Voluit igitur ab utraque laudari, de spirituali ab angelis, de corporali ab hominibus.

D. Quando facti sunt angeli?---M. Cum dictum est: Fiat lux (Gen. I, 3).

D. Dixit haec verba Deus?---M. Non; sed per haec verba illorum sublimis natura nobis insinuatur, dum lux vocantur.

D. Quae est natura angelica?---M. Spiritualis ignis, ut dicitur: Qui facit angelos suos flammam ignis (Hebr. I, 7).

D. Habent nomina angeli?---M. Tanta scientia est in angelis, ut non indigeant nominibus.

[Col. 1114A] D. Michael, Gabriel, Raphael, non sunt nomina? ---M. Magis sunt agnomina, quia ab accidenti sunt eis ab hominibus imposita, cum ea non habeant in coelis propria; unde et primus angelus ab accidenti Sathael, id est Deo contrarius, nomen accepit.



7. De casu diaboli et satellitum ejus.

D. In quo fuit Deo contrarius?---M. Cum videret se omnes angelorum ordines gloria et decore praecellere, spretis omnibus, voluit Deo aequalis, imo major, existere.

D. Quomodo major, vel aequalis?---M. Meliorem statum, quam ei Deus dedisset, voluit Deo invito arripere, et aliis per tyrannidem imperare.

D. Quid tunc?---M. De palatio est propulsus, et in carcerem retrusus; et sicut prius pulcherrimus, [Col. 1114B] ita post factus est nigerrimus; qui prius splendidissimus, postea tenebrosissimus; qui prius omni honore laudabilis, post omni horrore execrabilis.

D. Praescivit casum suum?---M. Minime.

D. Quandiu mansit in coelo?---M. Non plenam horam in veritate stetit [(179) 1Kb] , quia mox ut creatus est cecidit.

D. Quare diutius ibi non fuit?---M. Ne aliquid de interna dulcedine gustaret, qui tam mature sibi tantam majestatem usurparet.

D. Quid alii peccaverunt?---M. Quia ei consenserunt.

D. Qualiter?---M. Placuit eis ejus extollentia; et erant cogitantes quia si Deo praevaluisset, ipsi alii [Col. 1114C] praeferrentur in potentia.

D. Quid evenit eis?---M. Cum eo projecti sunt principes eorum in exitialem locum, id est in infernum; alii hunc tenebrosum aerem, in quo tamen, ut in inferno, ardentes luunt supplicium.

D. Quare non omnes in infernum?---M. Ut electi per eos probentur, et magis coronentur; reprobi autem per eos seducantur, et in extremo examine cum eis aeterno incendio tradantur.



8. Cur qui ceciderunt non adjiciant ut resurgant; et cur non redempti, aut facti impeccabiles.

D. Quare non sunt reversi?---M. Non potuerunt.

D. Quare?---M. Quia sicut nullo instigante ceciderunt, ita nullo adjuvante resurgere [(180) 1Kb] debuerunt: [Col. 1114D] quod erat eis impossibile. Et aliud eis oberat, quia sua sponte malum elegerunt, juste ablata est eis voluntas totius boni: et ideo non volunt; et quia nolunt, nunquam redire poterunt.

D. Cur non redemit eos Christus, sicut homines? ---M. Angeli sunt omnes pariter creati, non ab uno angelo, sicut homines ab uno homine nati. Ideo si Christus ab uno angelo naturam angelicam sumeret, illum solum redimeret, alii extra redemptionem remanerent; nec illum solum redimeret, cum mori non posset. Deus enim pro satisfactione non nisi mortem voluit; angeli autem immortales sunt, ideo irreparabiles permanserunt.

[Col. 1115A] D. Quare non creavit eos Deus tales, ne peccare possent?---M. Propter justitiam, ut aliquod meritum illorum esset, quod juste remunerari debuisset. Si enim ita creati fuissent, ut peccare non possent, quasi ligati essent, et inde meritum non haberent, quod quasi [(181) 1Kb] coacti hoc facerent. Dedit enim Deus his liberum arbitrium, ut sua sponte et vellent et possent eligere bonum, et si hoc voluntarie eligerent, juste in remunerationem acciperent, ne unquam peccare possent.

D. Cum Deus praesciret eos tales futuros, quare creavit eos?---M. Propter ornamentum sui operis. Ut enim pictor nigrum colorem substernit, ut albus vel rubeus pretiosior sit, sic collatione malorum justi clariores fiunt.

[Col. 1115B] D. Cur non creavit alios angelos pro eis?---M. Alii angeli non debuerunt pro eis restitui sive creari, nisi tales essent, quales illi fuissent, si permansissent, non visa ulla poena peccantium: quod erat impossibile, nam ut illi peccaverunt, mox in poenas proruerunt.



9. De daemonum scientia et potestate; et bonorum angelorum confirmatione, forma, et dotibus.

D. Sciunt daemones omnia?---M. Ex angelica natura inest eis plurima scientia, non tamen sciunt omnia. Et quanto illorum natura est subtilior hominum natura, tanto in omnibus artibus peritiores sunt, quam ullus hominum. Futura nesciunt, nisi quantum ex transactis colligunt, vel quantum Deus [Col. 1115C] eos sinit scire. Porro cogitationes et voluntates nemo scit nisi Deus, et cui ipse voluerit revelare.

D. Saepe mala cogitatio pro perfecto opere nuncupatur. Num haec ab illis ignoratur?---M. Imagines phantasmatum a se immissas ab animabus concipi, et in cogitationibus formari conspiciunt, quia animas, quae lux sunt, mox quaedam tenebrae obtegunt. Species autem virtutum a Deo immissas et in mente conceptas non vident, quia ut noster aspectus jubar solis, ita ipsi fulgorem justitiae ferre non praevalent. Justos autem nequaquam tentarent, si se ab eis superari scirent.

D. Possunt omnia quae volunt?---M. Bonum quidem nec volunt, nec omnino poterunt. Ad malum vero valde efficaces sunt; non tamen quantum [Col. 1115D] volunt, sed quantum a bonis angelis permittuntur.



10. De bonorum angelorum confirmatione, forma, scientia et potestate.

D. Quid dicis de bonis angelis?---M. Post lapsum illorum mox [(182) 1Kb] ita confirmati sunt, ut nunquam cadere nec peccare possint.

D. Quid est, non possint?---M. Nunquam velint.

D. Cur non etiam illi similiter sunt confirmati?---M. Non tam diu exspectaverunt.

D. Num casus illorum fuit causa confirmationis istorum?---M. Nequaquam, sed meritum ipsorum. [Col. 1116A] Cum enim viderent illos malum superbiendo eligere, indignati sunt, et summo bono fortiter inhaeserunt: unde continuo in remuneratione confirmationem acceperunt; et qui prius de sua beatitudine incerti erant, tunc facti sunt certi.

D. Qualem formam habent angeli?---M. Quodammodo Dei. Ut enim imago cerae imprimitur signaculo, sic expressa est in eis Dei similitudo.

D. Quae similitudo?---M. In eo quod sunt lux, quod sunt incorporei, et omni pulchritudine decorati.

D. Sciunt omnia, vel possunt omnia?---M. Nihil est in rerum natura quod eos lateat, cum in Deo omnia conspiciant. Sane omnia quae facere volunt, sine difficultate poterunt.



11. De hominis formatione; et quomodo sit parvus mundus et ad imaginem Dei.
[Col. 1116B]

D. Nonne casus malorum minuit numerum bonorum? ---M. Ita [(183) 1Kb] : sed ut compleretur electorum numerus, homo decimus est creatus.

D. Unde?---M. De spirituali et corporali substantia.

D. Unde corporalis?---M. De quatuor elementis: unde et microcosmus, id est minor mundus dicitur: habet namque ex terra carnem, ex aqua sanguinem, ex aere flatum, ex igne calorem. Caput ejus est rotundum, in coelestis sphaerae modum: in quo duo oculi ut duo luminaria in coelo micant; quod etiam septem foramina, ut septem coelum [(184) 1Kb] harmoniae ornant. Pectus, in quo flatus et tussis [Col. 1116C] versantur, simulat aerem, in quo venti et tonitrua concitantur. Venter omnes liquores, ut mare omnia flumina recipit. Pedes totum corporis pondus, ut terra cuncta, sustinent. Ex coelesti igne visum, ex superiore aere auditum, ex inferiore olfactum, ex aqua gustum, ex terra habet tactum. Participium duritiae lapidum habet in ossibus, virorem arborum in unguibus, decorem graminum in crinibus, sensum cum animalibus: haec est substantia corporalis.

D. Unde spiritalis?---M. Ex spirituali igne, ut creditur, in quo imago et similitudo Dei exprimitur.

D. Quae imago vel similitudo?---M. Imago in [Col. 1116D] forma accipitur, similitudo in qualitate vel [(185) 1Kb] quantitate consideratur. Divinitas consistit in Trinitate; hujus imaginem tenet anima, quae habet memoriam per quam praeterita meminit, habet intellectum quo praesentia et invisibilia intelligit, habet voluntatem qua mala respuit et bona eligit. In Deo consistunt omnes virtutes: hujus similitudinem habet anima, quae capax est omnium virtutum. Et sicut Deus comprehendi non potest ab omni creatura, cum ipse comprehendat omnia, ita anima a nulla visibili creatura potest comprehendi, cum ipsa [Col. 1117A] omnia visibilia comprehendat: non enim potest coelum ei obsistere quin coelestia tractet, non abyssus quin infernalia cogitet: haec est substantia spiritualis.

D. Formavit eum Deus manibus?---M. Jussu tantum. Per haec verba innuitur nobis ejus fragilis natura.

D. Quare de tam vili materia creavit eum?---M. Ad dedecus diaboli, ut plus [(186) 1Kb] confunderetur; cum hic fragilis et limus et luteus intraret gloriam de qua ipse gloriosus cecidisset.

D. Unde nomen accepit?---M. Cum esset minor mundus, accepit nomen ex quatuor climatibus mundi, quae Graece dicuntur anatole, dysis, arctos, mesembria, quia genus suum quatuor partes mundi [Col. 1117B] impleturum erat. In hoc etiam similitudinem Dei habuit, ut sicut Deus praeest omnibus in coelo, sic omnibus homo praeesset in terra.



12. De animalibus ad hominis bonum conditis.

D. Cur creavit Deus animalia, cum his non indigeret homo?---M. Praescivit eum Deus peccaturum, et his omnibus indigiturum.

D. Cur creavit Deus muscas et culices, et alia quae sunt homini nociva?---M. Tantam diligentiam exhibuit Deus in muscis et formicis, et culicibus formandis, quantam in aliis.

D. Ad quid talia?---M. Omnia ad laudem gloriae suae. Muscae quidem et culices, et his similia propter superbiam hominis sunt condita; ut cum eum [Col. 1117C] pungunt, quid sit cogitet, qui nec vermiculis minutis [(187) 1Kb] resistere valet. Unde et Pharaonem non ursi, non leones vastaverunt, sed culices, muscae, et ciniphes afflixerunt. Formicae autem, sive araneae, vel talia quae instant operibus, ideo sunt creata, ut de eis studii et pii laboris exempla sumamus. Omnis itaque Dei creatio consideranti magna est delectatio, dum in quibusdam sit decor, ut in floribus; in aliquibus medicina, ut in herbis; in quibusdam pastus, ut in frugibus; in quibusdam significatio, ut in vermibus et avibus. Omnia igitur sunt bona, et propter hominem creata.



13. De Paradiso in quo homo a Deo locatus est, et formata mulier: et cur uterque peccabilis.

D. Ubi Adam est creatus?---M. In Hebron, ubi [Col. 1117D] etiam post mortuus est et sepultus, et positus est in paradiso.

D. Quid est paradisus, vel ubi est?---M. Locus amoenissimus in Oriente, in quo arbores diversi generis contra varios defectus erant consitae: verbi gratia, ut si homo congruo tempore de una comederet, nunquam amplius esuriret, congruo tempore de alia, nunquam amplius sitiret: si de alia vero, nunquam lassaretur. Ad ultimum, si de ligno vitae uteretur, non amplius senesceret, non infirmaretur, nunquam moreretur.

[Col. 1118A] D. Ubi fuit creata mulier?---M. In paradiso, de latere viri dormientis.

D. Quare de viro?---M. Ut sicut in carne una, ita per dilectionem esset cum eo in mente una.

D. Cur non sunt omnes electi simul creati, ut angeli?---M. Voluit in hoc etiam Deus habere Adam sui similitudinem, ut sicut ab ipso omnia, ita omnes homines nascerentur ab illo: unde et Eva ab illo.

D. Quamobrem non creavit eos Deus tales, ut non possent peccare?---M. Propter majus meritum. Si enim tentati non consensissent, mox ita firmati essent, ut nec ipsi nec posteri eorum unquam peccare possent. Voluit ergo Deus ut bonum eligerent libere, et istud acciperent in remuneratione.



14. De generatione in statu innocentiae; et pluscula de eo statu, et de tentatione ac casu primorum parentum.
[Col. 1118B]

D. Qualiter gignerent, si in paradiso permansissent?---M. Quemadmodum manus manui, ita sine concupiscentia jungerentur, et sicut oculus se levat ad videndum ita sine delectatione illud sensibile membrum suum perageret officium.

D. Quali modo pareret mulier?---M. Sine sorde, et absque dolore.

D. Esset infans ita debilis, et non loquens, ut nunc?---M. Mox ut nasceretur ambularet, et absolute loqueretur; et contra singulos defectus de lignis ibi positis uteretur, et praefixo a Deo tempore de [Col. 1118C] ligno vitae ederet, et sic in uno statu postmodum permaneret.

D. Quandiu debuerunt esse in paradiso?---M. Usquequo impleretur numerus angelorum qui ceciderunt; et ille numerus electorum, qui erat implendus si angeli non cecidissent.

D. Quomodo posset paradisus eos omnes capere?---M. Sicut nunc generatio per mortem praeterit, et generatio per vitam advenit, ita tunc parentes in meliorem statum assumerentur, filii vero eorum praefinito tempore (quod creditur circa triginta annos) post esum ligni vitae suis posteris cederent, et ad extremum omnes pariter in coelis angelis coaequarentur.

[Col. 1118D] D. Erant nudi?---M. Nudi erant, et non plus de illis membris quam de oculis erubescebant.

D. Quid est quod dicitur: Post peccatum viderunt se esse nudos (Gen. III, 7), quasi ante hoc non viderint?---M. Post peccatum mox per concupiscentiam in invicem exarserunt; et in illo membro exorta est confusio, unde humana procedit propago.

D. Cur in illo membro plus quam in aliis?---M. Ut scirent quod tota posteritas illorum eodem crimine obnoxia teneretur.

D. Quomodo [(188) 1Kb] viderunt Deum in paradiso?---M. [Col. 1119A] Viderunt per assumptam formam, ut Abraham et alii prophetae.

D. Quare seduxit eos diabolus?---M. Propter invidiam: invidit enim illis, ne ad honorem illum pervenirent de quo ipse superbus cecidisset.

D. Per quid invenit aditum tentandi?---M. Per superbiam; voluit enim homo in propria potestate manere, quoniam dixit: In abundantia mea non movebor in aeternum (Psal. XXIX, 7).

D. Cur permisit Deus hominem tentari, cum sciret eum superari?---M. Quia praescivit quanta bona de ejus peccato esset facturus.

D. Quomodo seduxit eos?---M. Per serpentem.

D. Locutusne est serpens?---M. Non, sed [(189) 1Kb] diabolus locutus est per serpentem, ut hodie loquitur [Col. 1119B] per obsessum hominem, et quemadmodum angelis locutus est per asinam: cum nec serpens, nec asina scirent quid per eos verba illa sonarent.

D. Quare magis per serpentem quam per aliud animal?---M. Quia serpens tortuosus est et lubricosus, et diabolus quos seduxerit tortuosos et lubricosos facit: tortuosos fraudulentia, lubricosos luxuria.

D. Fuit scientia boni et mali in illo pomo?---M. Non in pomo, sed in transgressione. Ante peccatum enim homo scivit bonum et malum: bonum per experientiam, malum per scientiam; post peccatum autem scivit malum per experientiam, bonum tantum per scientiam.

D. Nascerentur mali in paradiso?---M. Tantummodo [Col. 1119C] electi.

D. Quare nunc mali nascuntur?---M. Propter electos, ut exerceantur per illos.



15. De eorum expulsione a paradiso, et de gravitate peccati ob quod expulsi sunt.

D. Quandiu fuerunt in Paradiso?---M. septem horas.

D. Cur non diutius?---M. Quia mox ut mulier creata est, confestim etiam est praevaricata: tertia hora vir creatus imposuit nomina animalibus; hora sexta mulier formata continuo de vetito pomo praesumpsit, viroque suo mortem porrexit, qui ob ejus amorem comedit; et mox hora nona Deus de paradiso eos ejecit.

[Col. 1119D] D. Quid fuit cherubim, vel flammeus gladius?---M. Gladius fuit igneus murus, quo post peccatum circumdatus est paradisus; cherubim vero angelica custodia, ut ignis corpora arderet, angelici autem spiritus a loco voluptatis inhiberent [(190) 1Kb] .

D. Quo ivit tunc Adam?---M. In Hebron est reversus, ubi et creatus est; ibique filios procreavit. Occisum autem Abel a Cain, ut dicit Hieronymus [(191) 1Kb] , centum annos luxit, et Evae amplius copulari noluit. Sed quia Christus a maledicto semine Cain noluit nasci, per angelum admonitus Evae iterum est sociatus, et pro Abel est Seth genitus, de cujus stirpe [Col. 1120A] est Christus natus. Volo te etiam scire quod a tempore Adae usque ad Noe non pluit, et iris non fuit, et homines carnes non edebant, et vinum non bibebant, eratque totum tempus quasi vernalis temperies, copiaque omnium rerum, quae omnia post immutata sunt propter peccata hominum.

D. Quid peccavit homo quod expulsus est de paradiso?---M. Sicut Deus esse concupivit, et ideo contra ejus praeceptum de interdicta arbore comedit.

D. Quid magni fuit comedisse pomum?---M. Tam grave piaculum fuit, ut toto mundo redimi non posset.

D. Hoc proba.---M. Justumne tibi videtur ut homo obediat divinae voluntati?

D. Nihil justius, quam ut omnis creatura rationalis [Col. 1120B] nihil omnino [(192) 1Kb] praeponat voluntati Creatoris.---M. Ergo voluntas Dei major est quam totus mundus.

D. Utique.---M. Si igitur tu stares coram Deo, et aliquis diceret tibi: Respice retro, aut totus mundus interibit, diceret autem Deus: Nolo ut retro respicias, sed in me inspicias [(193) 1Kb] ; deberes tu Deum contemnere, qui est Creator omnium rerum, et gaudium angelorum, ut liberares transitorium mundum?

D. Minime.---M. Hoc Adam fecit: coram Deo stetit, et diabolo inclamante, retro respexit, et majus peccatum quam mundus esset commisit.

D. Quomodo majus?---M. Quia sex criminalia flagitia in hoc uno crimine commisit, quibus sex [Col. 1120C] aetates suae posteritatis morti involvit.

D. Quae fuerunt illa?---M. Primum superbia fuit, cum Deo aequalis esse voluit; et ideo factus est omnium infimus, qui fuit omnibus praelatus, de hac dicitur: »Immundus est coram Deo omnis qui exaltat cor suum.« Secundum inobedientia exstitit, cum mandatum Dei praeterivit, et ideo facta sunt ei omnia inobedientia, quae prius erant subjecta, de hac dicitur: Quasi scelus [Vulg., peccatum] est ariolandi, nolle obedire (I Reg. XV, 23). Tertium avaritia erat, cum plus quam concessum fuerat concupivit, et ideo omnia concessa juste amisit. De hac dicitur per Apostolum: Avaritia est idolorum servitus (Galat. V, 20). Quartum erat sacrilegium, cum vetitum in [Col. 1120D] sacro loco per furtum subripuit, et ideo de sacrario excludi meruit. De hoc dicitur: »Qui profanat sancta, a sanctis exterminabitur.« Quintum fuit spiritualis fornicatio: anima enim illius erat Deo conjuncta; sed cum, spreto Deo, diabolum admisit, quasi cum extraneo adulterium commisit, et ideo veri sponsi amicitiam amisit, de hac dicitur: Perdes omnes qui fornicantur abs te (Psal. LXXII, 27). Sextum: homicidium perpetravit, quo se et omne genus humanum in mortem praecipitavit, de hoc dicit Moyses: Qui occiderit, morte morietur (Levit. XXIV, 47; Exod. XXI, 12), morte scilicet aeterna, [Col. 1121A] unde et in interiori homine mox est mortuus, et jacuit in sepulcro corporis sepultus.

D. Nonne ille miser a nequissimo spiritu et mendacissimo erat seductus?---M. Etiam: sed non ideo minus fuit obnoxius [(194) 1Kb] . Si enim quis servo suo opus injungeret, et monstraret ei foveam ne intus caderet, de qua surgere non posset, ille vero, contempto domino, sponte in foveam caderet, et injunctum opus inactum remaneret, non esset reus?

D. Imo duplici culpa esset obstrictus: una qua Dominum contempsit, alia qua se ad injunctum opus impotem fecit.---M. Ita fecit Adam: Deum contempsit, opus obedientiae deseruit, foveam mortis incidit.



16. De satisfactione Deo exhibenda pro ea injuria.

[Col. 1121B] D. Quali modo oportuit eum reverti?---M. Honorem, quem Deo abstulit reddere debuit, et pro peccato quod fecit satisfacere. Valde enim justum est ut qui aliis sua abstulit, et ablata restituat, et pro injuria illata satisfaciat.

D. Quid abstulit Adam Deo?---M. Totum quod proposuit in sua curia de ejus generatione facere.

D. Qualiter debuit ablatum honorem reddere?---M. Diabolum ita vincere ut ipse victus est ab eo, et seipsum omnesque praedestinatos ad vitam tales restituere quales futuri erant si permansissent.

D. Qualiter autem debuit satisfacere?---M. Quia peccatum majus mundo commisit, aliquid majus mundo Deo solvere debuit. Horum neutrum ulla ratione [Col. 1121C] potuit facere. Ideo in morte permansit.

D. Et cur penitus non periit?---M. Statutum Dei immutari non potuit: proposuit enim ex genere Adae electorum numerum complere.

D. Quid ergo?---M. Quia debitum honorem Deo non solvit, Deus ab eo invito accepit, cum eum poenis subegit.

D. Quomodo honor Dei est poena hominis?---M. Quia quem dulcem patrem, ut filius, in gloria habere contempsit, hunc suum Dominum in tormentis, ut rebellis servus, sensit.

D. Cum solvere vellet, et non posset, cur Deus, cum misericors sit, non ei dimisit, aut talem in gloriam admisit [(195) 1Kb] ?---M. Si Deus ideo ei suum honorem dimitteret quia habere non posset, impotens esset; [Col. 1121D] si autem peccatorem hominem impunitum in gloriam assumeret, unde angelum pro una cogitatione extrusisset, injustus esset. Porro si peccatum impunitum remaneret, aliquid in regno Dei inordinatum esset; sed in regno ejus nihil inordinatum relinquitur: peccator ergo puniri debuit. Quis enim gemmam de coeno sublatam in thesauros suos recondat non purgatam?

D. Ad quem finem ergo debuit devenire?---M. Quoniam transfuga servus cum furto domini sui ad saevissimum profugerat tyrannum, filius regis missus est de palatio in carcerem post exsulem servum [Col. 1122A] qui tyrannum contereret, et fugitivum servum cum rebus domini sui in gratiam regis reduceret.

D. Quare homo redire potuit post lapsum?---M. Quia sicut non per se, sed per alium impulsus cecidit, ita dignum erat, cum per se non posset, et vellet, ut per alium adjutus resurgeret.



17. Necessitas Incarnationis Verbi ad eam satisfactionem exhibendam.

D. Cur non misit angelum, ut eum redimeret?---M. Si angelus hominem redemisset, tunc illius servus esset; homo autem sic restitui debuit, ut aequalis angelis esset. Et aliud oberat: angelus in sua natura invalidus erat hominem redimere; si autem homo fieret, minus posset.

D. Quare non creavit Deus alium hominem de [Col. 1122B] terra, ut mitteret eum pro perdito?---M. Si novum hominem Deus creasset et misisset, tunc ad genus Adae redemptio non pertineret: de suo enim genere debuit esse, qui pro homine satisfaceret.

D. Cur non misit Deus patriarcham, vel prophetam?---M. Patriarchae et prophetae in peccatis concepti et nati erant; et ideo genus humanum redimere non poterant.

D. Evolve caetera.---M. Quia igitur angelus redimere non debuit, et homo per se satisfacere non potuit, Dei Filius, per quem facta sunt omnia, ut et redemptio per illum fieret, assumpsit plenum hominem, et in duabus naturis factus est una persona. Et in illa natura, quae Deus erat, vicit diabolum, ut ipse vicerat hominem, et omnibus praedestinatis [Col. 1122C] coelum aperuit, et angelis coaequavit; quod solus Deus facere potuit. In ea autem natura qua homo fuit majus pro injuria mundo solvit [(196) 1Kb] , cum mortem indebitam subiit; quod solus homo debuit facere.



18. Cur Verbum sit incarnatum, et ex Virgine, et in temporis plenitudine.

D. Benedictus sermo oris tui, qui de coelis mihi deduxit Filium Dei. Sed dic mihi cur Filius sit incarnatus, et non Pater, nec Spiritus sanctus?---M. Si Pater, aut Spiritus sanctus incarnaretur, duo Filii in Trinitate computarentur: unus Filius Virginis, qui esset incarnatus; alter Filius Dei. Et alia causa erat. Filius est similitudo Dei; angelus autem [Col. 1122D] et homo assumpserant sibi similitudinem Dei. Debuit ergo ille incarnari, cui specialiter injuria facta fuerat: ut istum misericorditer salvaret, illum juste damnaret. Aliud etiam quia omnia per Filium, ideo et redemptio per eum.

D. Cur voluit nasci de virgine?---M. Quatuor modis facit Deus homines. Uno modo absque patre et matre; sed de terra, ut Adam; secundo modo, de solo viro, ut Evam; tertio modo, de viro et femina, ut quotidie nascuntur omnes; quarto modo de sola femina, quod privilegium Christo soli reservatum est: ut sicut mors per feminam virginem intravit [Col. 1123A] in mundum, ita per feminam virginem vita intraret, quae mortem excluderet.

D. Cur non venit mox illo tempore ante diluvium vel post diluvium?---M. Si ante diluvium venisset, dicerent homines illius temporis non fuisse necesse eum venisse, cum ipsi a parentibus suis omnia bona didicissent, qui nuper de paradiso exiissent, et a Deo et ab angelis ejus omnia edocti essent. Si autem mox post diluvium venisset, dicerent Deum Noe et Abrahae locutum fuisse, et omnia agenda vel vitanda ab eis didicisse.

D. Quare non venit tempore legis?---M. Si tunc venisset, dicerent Judaei se copiose a lege instructos, gentiles vero a philosophis se abunde edoctos.

D. Cur non distulit usque circa finem mundi?--- [Col. 1123B] M. Tunc pauci eum imitarentur, et electorum numerus non impleretur. Necesse ergo fuit eum venire quando venit plenitudo temporis.

D. Quod fuit illud tempus?---M. Quod praefixit Deus ante tempora saecularia, scilicet cum Judaei se magis lege gravari quam relevari ingemiscebant, et gentiles relicto naturali usu contra naturam turpiter vivebant, et cum neque sacerdos neque levita subveniret: necesse erat ut verus Samaritanus adveniret, qui semivivum jumento sui corporis imponeret, et ad stabulum supernae curiae perduceret.



19. De nativitatis Christi circumstantiis, et patratis in ea mirabilibus.

D. Quomodo potuit nasci sine peccato de massa peccatrice?---M. Ab initio Deus quosdam qui se [Col. 1123C] familiarius colerent de aliis segregavit, de quibus Virgo quasi de linea producta pullulavit; quae velut olim virga arida sine humore protulit [(197) 1Kb] florem, ita sine concupiscentia mundo edidit Salvatorem.

D. Qualiter genuit eum?---M. Sine sorde, et sine dolore. Clausa enim janua thalamum uteri introivit, humanam naturam sibi conjunxit, et clausa porta, ut verus sponsus de thalamo processit.

D. Cur novem menses fuit clausus in utero?---M. Ut homines, qui erant clausi in miseriis hujus mundi, sive inferni, reduceret ad consortium novem ordinum angelorum.

D. Qua hora natus est?---Media nocte, ut dicitur: »Dum medium silentium tenerent omnia, et nox in suo cursu medium iter haberet; Sermo tuus [Col. 1123D] a regalibus sedibus venit (Sap. XVIII, 14 et 15).«

D. Cur nocte?---M. Primo quia occultus venit, deinde ut eos qui in nocte erant erroris, ad lucem perduceret veritatis.

D. Scivit aliquid Christus infans?---M. Omnia plane, ut puta Deus, »in quo fuerunt omnes thesauri sapientiae et scientiae absconditi (Col. II, 3).

D. Potuit ambulare vel loqui, mox ut natus est?---M. Secundum potentiam utrumque potuit; sed humanam naturam per omnia absque peccato imitari voluit.

[Col. 1124A] D. Contigit aliquid miri eo nascente?---M. Septem specialia miracula.

D. Quae fuerunt illa?---M. Stella nimis praefulgida apparuit. Circulus aureus, vel purpureus, circa solem claruit. Fons olei de terra erupit. Pax maxima fuit. Universus orbis ad censum est descriptus. Numerus ad triginta millia hominum, qui Dominum recusarunt, est una die occisus; et animal brutum locutum est.

D. Vellem horum mysticum audire.---M. Stellae significant sanctos; stella igitur praeclara illuxit, quia Sanctus sanctorum venit. Circulus aureus vel purpureus circa solem fulsit; quia Sol justitiae auro suae divinitatis Ecclesiam illustrare, et purpura suae passionis coronare venit. Oleum significat misericordiam. [Col. 1124B] Fons olei de terra fluxit, quia fons misericordiae de Virgine emanavit. Pax ingens exstitit, quia pax vera in terris apparuit. Mundus ad censum est descriptus, quia ad supernum regnum chrismate est praesignatum humanum genus. Qui Dominum recusarunt, occisi sunt, quia qui dixerunt: Nolumus hunc regnare super nos (Luc. XIX, 14), disperierunt. Pecus louqebatur, quia ad laudem Dei populus gentium convertebatur [(198) 1Kb] .



20. De Magis, de fuga Christi in Aegyptum, et reliqua ejus vita usque ad baptismum.

D. Quare attraxit tres Magos cum muneribus? ---M. Quia tres partes mundi, scilicet Asiam, Africam et Europam, fide et operatione ad se trahere voluit.

[Col. 1124C] D. Cur magis fugit [(199) 1Kb] in Aegyptum quam in aliam terram?---M. Ut ostenderet se verum Moysem; ut, sicut Moyses populum Dei de Pharaone et Aegypto liberans, in terram duxit promissionis, ita ipse populum fidelium de diabolo et inferno liberans, ad regnum duxit beatitudinis: unde et post septem annos revertitur ad terram Israel; quia per septem dona Spiritus sancti reduxit nos de mundo ad coelestem Hierusalem.

D. Quare in triginta annis nec docuit, nec signa fecit?---M. Exempli gratia venit in mundum; ideo voluit prius facere, et tunc docere: ut dicitur: Quia coepit Jesus facere et docere (Act. I, 1). Per hoc igitur exemplum praebebat ne quis ante legitimam aetatem docere praesumat, vel prius velit docere quam [Col. 1124D] discat.

D. Cum in eo fuerit plenitudo divinitatis corporaliter, et nihil posset ei gratiae accedere, cur est baptizatus?---M. Ut nobis aquas ad baptisma [(200) 1Kb] sanctificaret.

D. Quare in aqua baptizatus est? [(201) 1Kb] .---M. Aqua contraria est igni. Quid est peccatum, nisi ignis? Sicut in animo ira, ita in carne concupiscentia; unde et igne supplicii punitur: ut hic ignis exstinguatur, in aqua baptizatur. Est et aliud: Aqua sordes diluit, sitim exstinguit, imaginem reddit; ita [Col. 1125A] gratia Spiritus sancti in baptismate sordes peccatorum abluit, sitim animae verbo Dei restinguit, imaginem Dei per culpam amissam restituit.



21. De Christi pulchritudine, passibilitate et morte.

D. Cum scriptum sit de eo: Speciosus forma prae filiis hominum (Psal. XLIV, 3), erat corpore pulcher? ---M. Secundum naturam talis fuit qualis in monte discipulis suis apparuit. Sed quia homines ejus claritatem ferre non poterant, sub larva apparuit, quia forma despicabilis fuit: unde dicitur, »Videmus eum non habentem speciem neque decorem (Isa. LIII, 11).«

D. Erat passibilis et mortalis?---M. Passio vel mors, peccati est poena; sed ipse absque peccato venit, et sine peccato vixit: igitur secundum naturam [Col. 1125B] impassibilis et immortalis fuit; sed secundum potentiam utrumque esse voluit, et passibilis et mortalis [(202) 1Kb] .

D. Quare mortuus est?---M. Propter obedientiam, ut dicitur: Factus est obediens Patri usque ad mortem (Philip. II, 8).

D. Exegit ab eo mortem Pater?---M. Minime.

D. Cur occiderunt eum Judaei? Hoc volo a te audire?---M. Quia justitiam, vivendo et veritatem docendo, indeclinabiliter tenuit; hanc obedientiam humanitas Divinitati debuit, hanc Deus ab omni rationali exigit creatura.

D. Quis unquam pater unicum et bonum filium occidi permittat, si prohibere queat?---M. Cum Deus vidit Filium suum tam egregium opus velle, scilicet [Col. 1125C] saevum tyrannum expugnare, et captivum ab eo liberare, ad tam laudabile opus ei consensit, et eum mori permisit [(203) 1Kb] .

D. Quomodo apud Deum justum fuit, quod optimum pro impio dedit?---M. Quia pessimus simplicem hominem seduxerat, justum erat ut optimus pro eo obses fieret, qui pessimum revinceret, et innocentem pristinae libertati restitueret. Sed et tali modo charitatem suam Deus ostendit mundo, ut dicitur: »Ut servum redimeres, Filium tradidisti.«

D. Si Pater tradidit Filium, ut dicitur: »Proprio Filio suo non pepercit, sed pro nobis omnibus tradidit illum, et si Filius seipsum tradidit, ut dicitur: [Col. 1125D] Qui tradidit semetipsum pro nobis (Ephes. V, 2),« quid peccavit Judas, qui etiam tradidit illum?---M. Pater tradidit Filium, et Filius seipsum propter charitatem, Judas vero propter avaritiam.

D. Quare voluit mori in ligno?---M. Ut eum qui per lignum vicit, revinceret, et illum qui in ligno cecidit redimeret.

D. Cur in cruce?---M. Ut quadrifidum mundum salvaret.

D. Quamobrem permisit sibi quinque vulnera infligi? ---M. Ut redimeret humani generis quinque sensus a diabolo captivos.

[Col. 1126A] D. Valuit mors ejus ad exhaurienda omnium peccata?---M. Transcendit etiam infinite.

D. Proba.---M. Si coram te Christus staret. et eum Dominum majestatis scires, et aliquis diceret: interfice hunc, aut totus mundus interibit, interficeres eum, ut salvares mundum?

D. Nequaquam.---M. Quare?

D. Quia vita ejus longe dignior videretur [(204) 1Kb] quam infiniti mundi, et tale piaculum viderer [(205) 1Kb] committere, quod innumeris mundis non posset expiari.---M. Sicut ergo vita Christi dignior est infinitis mundis, sic mors ejus longe pretiosior fuit innumerabilibus mundis, et ideo suffecit ad redemptionem omnium.

D. Quid dedit ei Pater pro hoc merito?---M. Quid [Col. 1126B] daret ei, cum sua essent omnia? uti dicitur: Fili, omnia mea tua sunt (Luc. XV, 31).

D. Non potuit ipse mercedem suae mortis dare cui vellet?---M. Potuit; ideo eam dedit homini, pro quo haec omnia sustinuit: pro passione impassibilitatem, pro morte immortalitatem, pro peregrinatione patriam aeternam.



22. Quid de humanitatis partibus factum, dissoluta compositione.

D. Quot horas fuit mortuus?---M. Quadraginta.

D. Quare?---M. Ut quatuor partes mundi, quae in decalogo legis [(206) 1Kb] erant mortuae, vivificaret.

D. Qui crucifixerunt eum?---M. Quia pro Judaeis et gentibus mori voluit, Judaei mortem ejus consiliati [Col. 1126C] sunt, pagani vero crucifixerunt eum.

D. Cur jacuit in sepulcro duas noctes et unum diem? ---M. Duae noctes significant duas nostras mortes, unam corporis, alteram animae; dies significat suam mortem, quae fuit lux nostrarum mortium, quarum unam abstulit, alteram ad exercitium electis reliquit, quam denuo veniens exterminabit.

D. Quo ivit anima ejus post mortem?---M. In coelestem paradisum, ut dixit ad latronem: Hodie mecum eris in paradiso (Luc. XXIII, 43).

D. Quando ad infernum descendit?---M. Media nocte resurrectionis, qua hora angelus Aegyptum devastavit: ea hora, id est, media nocte, Christus infernum despoliavit; et cum triumpho inde rediens, [Col. 1126D] raptos inde in paradiso collocavit, corpus suum in sepulcro visitavit, quod de mortuis excitavit. Quidam sentiunt quod ab hora mortis usque ad horam resurrectionis in inferno cum electis fuerit; et inde cum eis abiens resurrexit.



23. De circumstantiis resurrectionis Dominicae.

D. Quare non statim post mortem resurrexit?--- M. Dicerent non eum mortuum fuisse, sed in tormentis obstupuisse. Si autem post multum temporis resurrexisset, esset dubium an ipse esset.

D. Cur ergo tam cito resurrexit?---M. Ut citius [Col. 1127A] suos consolaretur, qui de sua morte tristabantur.

D. Quare in die prima hebdomadae?---M. Ut mundum ea die renovaret, qua eum creaverat.

D. Cur in tertia die suae passionis?---M. Ut eos, qui tribus temporibus ante legem, sub lege, et sub gratia, in peccatis mortui erant, sublevaret, et ut nos, qui factis, dictis, cogitationibus, labimur, per fidem sanctae Trinitatis resurgamus.

D. Ubi mansit illis quadraginta diebus?---M. In paradiso terreno, ut creditur, cum Elia et Enoch, et cum iis qui cum eo surrexerant.

D. Qualem formam post resurrectionem habuit?--- M. Septies splendidiorem quam sol.

D. Quali forma viderunt eum sui?---M. Tali ut [Col. 1127B] ante consueverant eum videre.



24. De apparitionibus Christi post resurrectionem.

D. Apparuit eis vestitus?---M. Vestes ex aere assumpserat, quae, eo ascendente, in aerem evanuerunt.

D. Quoties apparuit?---M. Duodecies. Primo die octies: Primo, Joseph ab Arimathia in carcere in quo positus erat eo quod eum sepelierat, ut scripta Nicodemi declarant. Secundo, Matri suae, ut Sedullus manifestat. Tertio, Mariae Magdalenae, ut Marcus asserit. Quarto, duabus mulieribus a sepulcro revertentibus, ut Matthaeus pandit. Quinto, Jacobo, ut Paulus testatur, qui se in sexta feria devoverat non manducaturum donec videret Christum vivum. Sexto, Petro, ut Lucas narrat, qui propter negationem [Col. 1127C] ab aliis segregatus in fletibus permanebat. Septimo, duobus discipulis in via Emmaus, ut idem Lucas refert. Octavo, omnibus, januis clausis, ut Joannes describit. Nono, in octavo die, quando eum Thomas palpavit. Decimo, ad mare Tiberiadis. Undecimo, in monte Galilaeae. Duodecimo, recumbentibus undecim discipulis apparuit.

D. Cur dicit Evangelista: Apparuit primo Mariae Magdalenae? (Marc. XVI, 9.)---M. Evangelia cum summa auctoritate sunt edita; sed scribere evangelistae nolebant, nisi ea quae omnibus nota erant, unde dicitur: Multa et alia fecit Jesus, quae non sunt scripta in libro hoc (Joan. XX, 30), id est, in Evangelio. In aliis autem quaedam, non tamen omnia, inveniuntur; quae enim fidem excederent, scribere noluerunt. [Col. 1127D] Unde resuscitationem Lazari, Johanne solo narrante, caeteri Evangelistae tacuerunt.

D. Num apparuit Dominus ipsa die in Galilaea?--- M. In monte Sion locus vulgo Galilaea vocatur, quia ibi hospitari solebant qui de Galilaea Hierosolymam venerant: in hoc et Dominus hospitium habuit, cum in grandi coenaculo coenavit; in hoc januis clausis apparuit; in hoc et Spiritum sanctum misit.



25. De ascensione et sessione Christi ad dexteram Patris: et quomodo ibi oret pro nobis.

D. Ascendit solus?---M. Qui cum eo surrexerunt, cum eo etiam ascenderunt.

[Col. 1128A] D. Qua forma ascendit?---M. Usque ad nubes ea forma quam ante passionem habuit: susceptus autem a nubibus, ea qua in monte apparuit.

D. Quare non statim ascendit postquam resurrexit? ---M. Propter tres causas. Primo, ut sui experimento discerent eum veraciter surrexisse, quem viderent manducare et bibere. Secundo, post quadraginta dies voluit ascendere, ut demonstraret eos qui decalogum legis per quatuor Evangelia impleverint, posse coelum ascendere. Tertio, quod Ecclesia, quae corpus Christi est, post passionem quam sub Antichristo erit passura, deinde post quadraginta dies creditur coelum ascensura.

D. Quid est Christum in dextera Patris sedere? ---M. Humanitatem in gloria Divinitatis quiescere.

[Col. 1128B] D. Qualiter pro nobis interpellat Patrem?---M. Repraesentando jugiter suam passionem.



26. De missione Spiritus sancti, et de Christi gaudio.

D. Cur non mox misit Spiritum sanctum, sed post decem dies?---M. Ob tres causas. Primo, ut apostoli jejuniis et orationibus se aptos ad ejus adventum praepararent. Secundo, quod hi Spiritum sanctum perciperent, qui decem praecepta explerent. Tertio, quod in quinquagesimo die a resurrectione: ut, sicut populus Dei post liberationem ab Aegypto quinquagesimo die accepit legem timoris, ita populus fidelium post liberationem suam a mundo, quinquagesimo die acciperet legem amoris. In jubilaeo [Col. 1128C] etiam anno, id est, quinquagesimo, recepit populus Christianus [(207) 1Kb] libertatem amissam et paradisi [(208) 1Kb] haereditatem: ita in hac die recepit populus christianus amissam libertatem et paradisi haereditatem.

D. Habet Christus nunc plenum gaudium?---M. Quodammodo habet, et quodammodo non habet: Quantum ad suam personam, plenissimum; quantum ad corpus suum, quod est Ecclesia, minime. Adhuc enim non sunt subjecta omnia sub pedibus ejus. A Judaeis enim adhuc blasphematur, a gentibus subsannatur, ab haereticis dilaceratur, a malis christianis impugnatur. In membris etiam suis quotidie patitur. Cum haec omnia ad se collegerit, tunc gaudium plenum habebit.



27. De mystico Christi corpore, hoc est Ecclesia.
[Col. 1128D]

D. Quomodo est Ecclesia corpus ejus, et electi membra ejus?---M. Ut corpus capiti inhaeret, et ab eo regitur, ita Ecclesia per sacramentum corporis Christi ei conjungitur; imo unum cum eo corpus efficitur: a quo omnes justi in suo ordine, ut membra a capite gubernantur. Cujus capitis oculi sunt prophetae, qui futura praeviderunt: sunt et apostoli, qui alios a via erroris ad lumen justitiae reduxerunt. Aures, sunt obedientes. Nares, discreti. Phlegma, quod per nares ejicitur, sunt haeretici, qui judicio discretorum de capite Christi emunguntur. Os, sunt doctores. Dentes, sunt sacrae Scripturae expositores, [Col. 1129A] Manus, Ecclesiae defensores. Pedes, sunt agricolae Ecclesiam pascentes. Porro fimus qui de ventre porcis egeritur, sunt immundi et luxuriosi altaris ministri, et alii intra Ecclesiam facinorosi, qui ventrem matris Ecclesiae onerant, quos per mortis egestionem daemones, ut porci, devorant. Quod totum corpus compage veritatis et charitatis in unum conglutinatur.



28. De corpore Christi in Eucharistia.

D. Quare de pane corpus ejus, et sanguis ejus de vino conficitur?---M. Corpus ideo de pane, quia ipse dixit: »Ego sum panis vivus (Joan. VI, 41);« sanguis autem ideo de vino, quia ipse dixit: »Ego sum vitis vera (id. XV, 1).« Et sicut pane corpus nutritur, ita Christi cibo anima reficitur. Et sicut [Col. 1129B] panis ex multis granis conficitur, ita Christi corpus ex multis electis colligitur. Et sicut panis igne coquitur, ita Christus in camino passionis assatur. Qui panis etiam dicitur caro, quia ut agnus pro nobis immolatur. Vinum etiam ex multis acinis eliquatur, et in torculari exprimitur; ita corpus Christi ex multis justis compaginatur, quod in praelo crucis torquetur; quod vinum in sanguinem Christi vertitur, ut anima nostra, quae in sanguine est, per hoc vivificetur.

D. Cum species panis et vini videatur, quomodo caro et sanguis praedicatur?---M. Cum vere sit illud quod Maria genuit, quod in cruce pependit, quod coelos penetravit, species ideo panis et vini remansit; ne tu, si purum (ut vere est) sanguinem de latere [Col. 1129C] ejus stillantem cerneres, hunc labris attingere abhorreres; et ut majus meritum haberes, cum non visum sed intellectum crederes.

D. Quae est salus in hoc?---M. Summa. Sicut enim esca in carnem comedentis vertitur; ita quisque fidelis per comestionem hujus cibi in corpus Christi convertitur. Igitur per fidem mundo, vitiis et concupiscentiis Christo concrucifigimur, et in baptismate Christo consepelimur; et ideo ter immergimur, per cibum vero corporis ejus ei incorporamur; et ideo necesse est ut illuc, quo Christus est, transferamur.

D. Habent plus sanctitatis, qui plus accipiunt?--- M. Ut de manna dicitur: Qui plus collegit, non plus [Col. 1129D] habuit, nec qui minus collegit, minus habuit (Exod. XVI, 18): ita omnes aequaliter sumunt; et unusquisque totum Agnum comedit, et tamen integer in coelo permanet.



29. De digne aut indigne communicantibus, aut sacrificantibus.

D. Quam mercedem habebunt qui hoc digne tractant? ---M. Duplici praemio remunerabuntur: una corona, quia hoc cum veneratione tractant; altera, quia se ad hoc dignis moribus coaptant, coronabuntur.

D. Quid de his sentis qui hoc indigne et contra canonum statuta agunt?---M. Qui contra jus fasque [Col. 1130A] in adulterio, fornicatione, et caeteris flagitiis vitam ducunt, vel Ecclesias, vel ecclesiasticos ordines vendunt aut emunt, et pravo exemplo populum Dei occidunt, et omnia haec temere defendunt, hi tale sunt Domini traditores simul et crucifixores

D. Qua causa debent sacerdotes missam celebrare? ---M. Dei solius causa et suae salutis, atque totius Ecclesiae. Sed ipsi [(209) 1Kb] lucricausa celebrant, ut videlicet ab hominibus honorentur, et temporalibus rebus ditentur. Qui igitur mysterium passionis Christi pro favore humano et pro temporali lucro vendunt, quid aliud agunt quam Dominum tradunt? Cum vero sordidis manibus, et polluta conscientia, illum tractare praesumunt, in cujus conspectu nec coeli mundi sunt, quid aliud faciunt quam [Col. 1130B] Dominum crucifigunt?

D. Potest populus ex eis culpam trahere?---M. Cum filii Heli polluerunt Domini sacrificium, totus pene populus cum eis subiit interitum, quia faciebant contra legis Domini praeceptum. Quanto magis hi qui Christiani vocantur, et ministri Christi esse videntur, et fornicationi ac luxuriae subjacent, uxores ducunt, filios ac filias procreant,---quod illicitum est, cum manifesto ratum teneat universa Ecclesia quod dictum est a Domino primo pastori, scilicet B. Petro, deinde successoribus ejus, videlicet apostolicis viris, archiepiscopis: Quodcunque ligaveris super terram, erit ligatum et in coelis, et quodcunque solveris super terram, erit solutum et in coelis (Matth. XVI, 19); ac in omnibus synodis sint excommunicati, [Col. 1130C] et excommunicentur,---polluuntur; dum admonentur, parvipendunt; dum excommunicantur, non est timor Dei in eis, sed derident, et dicunt: »Hoc anathema super nos, et super filios nostros.« Unde patet quod quotquot caeci caecos istos duces in foveam sequuntur, imo communicando eis comitantur, cum iisdem etiam in poenis participantur.

D. Quid si inscii eis communicaverint?---M. »Qui tangit picem, inquinabitur ab ea.« Et ideo qui eis communicant, quamvis inscii, tamen ab eis contaminantur.

D. Quid si resipuerint?---M. Non eis error eorum nocebit.



30. Malos sacerdotes vere Christi corpus conficere, quamvis eorum oratio et benedictio fiat in peccatum.
[Col. 1130D]

D. Conficiunt corpus Domini tales?---M. Quamvis damnatissimi sint, tamen per verba quae recitant fit corpus Domini; non enim ipsi, sed Christus consecrat, et per amicos et inimicos salutem filiis operatur: illi ad perniciem sumunt, alii ad salutem accipiunt. Unde et a pessimis non pejoratur, et ab optimis non melioratur: sicut solis radius a coeno cloacae non sordidatur, nec a sanctuario splendificatur.

D. Cum ergo bonum sit quod per eos conficitur, [Col. 1131A] et accipientibus non ab eis, sed a Christo detur, cur bonum accipienti in perniciem vertitur?---M. Bonum accipienti non solum non prodest, imo etiam obest. si contra interdictum hoc ab eo accipit, a quo non debet.

D. Proba.---M. In paradiso nullum pomum erat malum, cum Deus fecerit omnia valde bona; sed homo bonum in malum sibi vertit, cum hoc a serpente, imo a diabolo, percipere non sprevit.

D. Si quis positus est in mortis periculo, num mundus est, ab hoc viatico?---M. Si quis zelo justitiae ab eis communionem recipere renuerit, et se per os sacerdotum in unitate Ecclesiae quotidie communicare non dubitaverit, hunc credo hac fide salvari si obierit; si quis vero eorum opera mala exsecrans, [Col. 1131B] et bonum Christi venerans simpliciter ab eis communicat, et hunc credo hac fide salvari, quia et Joseph corpus Jesu a Pilato infideli petiit et accepit.

D. Possunt Deum placare pro populo?---M. Imo magis offendunt. Suo enim ingressu loca sacrata contaminant, vestes sacras et vasa Deo dicata suo tactu commaculant. Hos abhorret Angelorum conventus, hos fugit ipse Dominus, ut dicitur: Provocaverunt eum filii sui, imo non filii sui in sordibus; ideo abscondam faciem meam ab eis, dicit Dominus (Deut. XXXII, 19). Filios, propter sacerdotium, dixit: non filios, propter sordes, subjunxit. Horum sacrificium non suscipit Dominus, sed abominatur, [Col. 1131C] ut dicitur: Sacrificium vestrum odit anima mea, dicit Dominus: quia panem pollutum obtulistis mihi (Malac. I, 7). Et iterum: Ne offeratis sacrificium frustra: sacrificium vestrum abominatio est mihi (Isai. I, 13). Corpus Domini cum pollui nequeat, quantum in ipsis est, polluunt, cum illud indiscrete velut alium panem sumunt. Oratio eorum non suscipitur, sed fiet in peccatum, quia non exaudiet eos Dominus. Benedictio eorum in maledictionem convertitur, ut dicitur: Convertam benedictionem vestram in maledictionem, ait Dominus (II Esdr. XIII, 2). Et alibi: Noluerunt benedictionem, et elongabitur ab eis: elegerunt maledictionem, et veniet eis (Psal. CVIII, 18).

D. Sumunt hi corpus Domini?---M. Soli filii Dei [Col. 1131D] accipiunt corpus Christi, qui Christo sunt incorporandi, et Deum visuri: hi autem qui in Christo non manent, quamvis videantur ad os porrigere, corpus Christi non sumunt, sed judicium sibi manducant et bibunt. Corpus autem Christi per manus angelorum in coelum defertur, carbo vero a daemone in os projicitur, ut Cyprianus testatur. Et quia hoc sumunt negligenter ut alium panem et aliud vinum, vertitur eis in fel draconum, et in venenum aspidum insanabile.

D. Nonne Judas idem accepit quod Petrus?---M. Nequaquam: quia Petrus Dominum dilexit: ideo acceptum a Domino sacramentum cum virtute ejus [Col. 1132A] accepit [(210) 1Kb] , Judas vero, quia Dominum odivit, speciem quidem panis accepit, sed virtus sacramenti in Christo remansit: ideo post buccellam mox diabolus in eum introivit; quamvis Judae non corpus, sed buccellam tantum intinctam, sed non consecratam dedit. Petrus Domino adhaerebat, ct ejus verbis obediebat. Judas cum Domino corpore ambulabat, cum traditoribus spiritu et mente erat. Hi ergo dum censum debitae servitutis Domino sunt reddituri nocturnis laudibus, amplexibus delectantur illecebrosae copulationis. Similiter dum pro se et pro commissis Deum placare debent officiis divinis, liberos alludunt et fovent in gremiis. Usibus diligenter insistunt ventrinis, perquirunt mulieres, ut eorum liberi accuratius sedeant vel stent in plateis. [Col. 1132B] Ipsi Dominum ad iracundiam provocant his et hujusmodi, ut dicitur: »Ipsi me provocaverunt in eo qui non erat Deus, et ego provocabo eos, etc.«



31. Quomodo malis sacerdotibus parendum, an solvere queant, et an vitandi.

D. Est eis obediendum?---M. Ubi bonum praecipiunt, non eis, sed Domino obediendum est: dicunt enim, et non faciunt (Matth. XXIII, 3). Ubi malum imperant, contemnendi sunt; quia obedire oportet Deo magis quam hominibus (Act. V, 29).

D. Possunt solvere vel ligare?---M. Si ab Ecclesia publico judicio separati non sunt, quamvis ipsi fortiter alligati sint, utrumque possunt; quia non [Col. 1132C] ipsi, sed Christus per eorum officium ligat et solvit: si autem judicio Ecclesiae fuerint exclusi, spernendi sunt ut ethnici. Quamdiu Judas cum apostolis fuit, ut amicus apparuit; ut alii Apostoli, praedicavit, baptizavit, signa fecit; postquam ab eis recessit, ut publicus hostis claruit. Ita isti, quamdiu sunt in communione Ecclesiae, omnia sacramenta per eos facta erunt rata: si exclusi fuerint, quaecunque egerint, erunt irrita. Quia igitur sunt lupi, a Christi ovibus sunt fugiendi, ut dicitur: Exite de medio illorum, popule meus, ne participes sitis poenis et tormentis illorum (Apoc. XVIII, 4).

D. Nunquid potest homo sua propter eos relinquere? ---M. Ista separatio non potest corporaliter fieri, nec debet; quia si boni a malis separantur, [Col. 1132D] jam nemo ad bonum per eos convertitur. In quibusdam tamen sunt devitandi, praecipue in convivio, et in servitio Dei, ut dicitur: Nec cum hujusmodi cibum sumere (I Cor. V, 11). Fugiendi sunt mente et voluntate, ne consentiatur operibus eorum.

D. Qualiter fit consensus ad actus illorum?---M. Si illorum malefacta laudantur, et ad perpetranda flagitia, consilio vel pecunia auxiliantur. Ideo non solum qui faciunt, sed et qui consentiunt facientibus, digni sunt morte. Itaque, quamvis mali, quamdiu ab Ecclesia publice non sunt segregati, non sunt devitandi, nisi sibi invicem omnes et praelati et subditi ita in malo consentiant, ut nullus eorum [Col. 1133A] pravitatem arguat: tunc omnibus modis sunt fugiendi, quia tunc causa fiunt ruinae populi.



32. De culpa Praelatorum malis sacerdotibus conniventium, deque non ordinandis sacerdotum filiis.

D. Quid de pastoribus eis consentientibus?---M. Legitur de Heli, quod, quia filiis prave agentibus consenserit, et eos tepide super transgressione corripuerit, mortem corporis incurrerit: ubi manifeste ostenditur quia mortem, quam ille perpessus est in corpore, isti patiuntur in anima. Ipsi peccata delinquentium fovent, quatenus ab eis temporalia stipendia percipiant, et ab aeterna beatitudine seclusi poenas aeternas cum eis luant. Aliqui, cum pastoris jura suscipiunt, ad lacerandum subditos inardescunt; pecunias ab eis extorquent et diripiunt, et [Col. 1133B] sacri ordinis per omnia infideles existunt, ut dicitur: »Pastores tui infideles, socii furum: sequuntur munera, manus eorum plenae rapina (Isai. I, 23).«

D. Sunt ordinandi sacerdotum filii?---M. Minime. Canonum decreta, et sanctorum Patrum constituta prohibent eos ad sacros ordines accedere, nec in Ecclesia aliquam praelationem habere, quia ex fornicatione et transgressione sunt procreati. Ex patribus enim venenatis virus veneni transit in filios.

D. Proba---M. Legitur in Genesi quod Deus Adae praecepit ne comederet de ligno, scientiae boni et mali: at ille non de ligno, sed de interdicti ligni fructu comedit, et veneno transgressionis omnem posteritatem [Col. 1133C] infecit. Hic igitur patet, quia fructus venenati ligni a veneno inobedientiae immunis non fuerit, quamvis fructum ligni comedere non vetuerit.

D. Quod est lignum scientiae boni et mali? (Gen. II, 9.)---M. Scientiae divinarum Scripturarum, et secreta mysteriorum Dei; quod praecipue ipsis commendatum est, ut dicitur:

Vobis datum est nosse mysterium Dei (Matth. XIII, 12).

D. Quod lignum mali?---E. Notitia saecularis, et [Col. 1134A] abjectio mandatorum Dei, ut dicitur: Male facere sciunt; bene autem nunquam (Matth. XXIII, 2). Isti quamvis sint inferiores, volunt videri superiores. Ambiunt honores; appetunt magis praeesse, quam subesse. Isti ad sacros ordines nullatenus sunt promovendi. Inter caeteros semper habeantur verecundi, et rejiciant poenitendo venenum, quo a patribus sunt illecti, et resipiscant tali pudore caeteri sacerdotes. Hi nisi resipuerint poenitendo secundum modum culpae, arbor cum radice exterminabitur sine fine, ut dicitur: Propterea Deus destruet te in finem, id est, usque in finem, et evellet radicem tuam de terra viventium (Psal. LI, 7).



33. Exitus vitae malorum sacerdotum; et an monendi, ac tolerandi.

[Col. 1134B] D. Dic, quaeso, horum reproborum sacerdotum et infidelium quis erit finis, vel cruciatus eorum?--- M. Ut legitur: Corrupti sunt, et abominabiles facti sunt in operibus suis; ideo ad nihilum devenient tanquam aqua decurrens. Ut oves, sic et pastores in inferno positi erunt: mors depascet eos, quoniam Deus sprevit eos (Psal. XIII, 1; LVII, 8; XLVIII, 15).

D. Debent malis verba Dei dici?---M. Si sciuntur, non sunt eis dicenda, quia proditor est qui eis, cum sint hostes, reserat Dei secreta; unde praecipitur: Nolite sanctum dare canibus, nec mittatis porcis margaritas, ne conculcent et irrideant (Matth. VII, 6). Ubi autem nesciuntur, propter electos, qui inter eos latent convertendi, sunt sermones Dei proferendi eis; sicut et Dominus non cessavit Petro et [Col. 1134C] aliis salvandis verba salutis ministrare, quamvis sciret Judam et pharisaeos inde scandalizando cruciari.

D. Debent tolerari mali, cum Christus Judam toleravit? ---M. Mali in Ecclesia sunt tolerandi, sed non imitandi; quoadusque ille cum ventilabro veniat, qui grana de paleis excutiat, et zizaniis igni traditis triticum in horrea sua recondat.

D. Segreget te ab omni malo, et collocet te Deus, magister bone, in coelesti gremio. Amen.



LIBER SECUNDUS.
[Col. 1133]


1. Quid sit malum, et an a Deo.
[Col. 1133D]

D. Anima mea exsultat in Domino, quod deterso ignorantiae nubilo, tanto per te illustratus sum scientiae radio. Quaeso itaque, decus Ecclesiae, ut liceat mihi adhuc aliqua inquirere.---M. Quaere quae vis, et audies quae cupis.

D. Dicitur malum nihil esse, et si nihil est, valde mirum videtur, cur Deus homines vel angelos damnet, cum nihil faciant. Si autem aliquid est, videtur a Deo esse, cum omnia sint ex ipso; et sequitur quod Deus sit auctor mali, et injuste eos qui hoc faciunt, damnari.---M. A Deo nempe sunt omnia, et omnia fecit valde bona; et ideo malum probatur nihil per substantiam esse. Omnia autem quae Deus [Col. 1134D] fecit, subsistunt. Omnis vero substantia bona est; sed malum non habet substantiam: ergo malum nihil est. Quod autem malum dicitur, nihil aliud est quam ubi non est bonum; sicut caecitas, ubi non est visus; et tenebrae, ubi non est lux, cum caecitas et tenebrae non sint substantiae. Nota haec tria. Creatura reposita est in praedicamento substantiae. Substantia est res omnium rerum, praedicamentorum in esse suo considerata. Natura dicitur omnis res in esse suo, praeter ea quae discordant a prima constitutione secundum suas habitationes. Voluntas autem seu natura quae discordat a Creatore, non remanet natura sed perversitas naturae, et haec talis dicitur peccatum. Factura [Col. 1135A] species est in honore, id est homo in animali, qui relicto naturali bono perversa utitur voluntate. Haec omnia secundum divinos tria sunt, creatura, natura et factura. Creatura, ut elementa; natura, ut ex eis nascentia; factura, quae homo, vel angelus facit vel patitur. Qui malum faciunt, patiuntur poenas peccati. Haec Deus non facit, sed fieri permittit, ut dicitur: Deus mortem non fecit (Sap. I, 13). Peccatum autem nihil aliud est, quam quod praeceptum est non facere; aut aliter quam praeceptum est agere: sicut nec malum est aliquid, nisi bono, id est gaudio carere. Quod saltem vocabulum habet a Deo, tali modo habet, cum fit per illam substantiam, quam fecit Deus. Juste vero damnat eos Deus, id est non dat eis gaudium, qui non [Col. 1135B] faciunt vel aliter faciunt quam sit praeceptum.

D. Quis est auctor peccati?---M. Ipse homo, incentor vero diabolus.



2. Peccati gravitas, et quod tandem cedat in Dei gloriam.

D. Est grave peccare?---M. Minimum peccatum scienter commissum, gravius est toto mundo. Quidquid autem mali vel peccati agitur, totum in laudem Dei vertitur; et ideo in omni creatura Dei nihil mali esse vel fieri comprobatur,

D. Quid dicis? homicidium vel adulterium non est peccatum?---M. Homicidium saepe dicitur bonum, ut occisio Goliae a David, et Holophernis a Judith; quod tunc malum dicitur, cum proprio impulsu [Col. 1135C] perpetratur. Conjugium bonum creditur; sed ideo malum est adulterium, quia aliter sit quam sit concessum. Quae tamen in laudem Dei vertuntur, cum ab eo juste puniuntur. Sicut enim [(211) 1Kb] imperator est laudabilis, qui milites suos remunerat; ita est etiam laudabilis, imo laudabilior, qui praedones et latrones damnat. Ita utique sicut Deus in salvatione justorum glorificatur, sic in perditione impiorum per omnia laudatur.

D. Cum scriptum sit: Nihil eorum odisti, quae fecisti (Sap. XI, 25), quomodo dicitur Deus amare bonos, malos odio habere?---M. Cuncta diligit Deus quae creavit; sed non cuncta in uno loco locavit. Sicut pictor omnes colores diligit, sed quosdam prae aliis eligit, et unumquemque apto loco ponit; [Col. 1135D] ita Deus unumquemque sibi convenienti loco disponit; ideo dicitur eos diligere, quos in coelesti palatio recipit; illos odisse, quos in infernali carcere mergit.



3. De libero arbitrio, et retrocessione a bono.

D. Quid est liberum arbitrium?---M. Libertas eligendi bonum vel malum. Hoc in paradiso homo habuit liberum; nunc vero habet captivum: quia bonum non vult, nisi gratia Dei praeveniatur, nec potest agere [(212) 1Kb] , nisi eum subsequatur.

D. Quid dicis de his qui saeculum relinquunt, religionis habitum sumunt, et transacto aliquo tempore [Col. 1136A] rejiciunt, et pejores quam prius fuerint fiunt? quidam vero aliqua bona incipiunt, postea deserunt, et ad iniquitatem redeunt?---M. De his dicit Job: »Simulatores et callidi provocant iram Dei (Job XXXVI, 13).« Saepe servus errantem filium ad patrem pertrahit, et ipse ad opus suum recedit; ita et isti electos ad Deum pertrahunt, et ipsi ad mala studia redeunt: sic etiam timor charitatem ad regnum ducit, et ipse non introibit; sicut enim diabolus servit Deo, ita membra ejus serviunt electis etiam tali modo.



4. Quomodo diabolus Deo serviat, et mali bonis.

D. Quomodo diadolus servit Deo?---M. Quia gloriosus princeps despexit esse in palatio; fecit eum Deus laboriosum fabrum in hoc mundo, ut [Col. 1136B] coactus totis viribus serviat, qui vacare Deo fruendo nolebat, ut dicitur: Faciam tibi eum servum sempiternum (Job XL, 23). Cujus fabri caminus, est afflictio et tribulatio; folles sunt tentationes et suggestiones; mallei et forcipes, sunt terrores, et persecutores; limae vel serrae, sunt linguae maledicentium et detrahentium. Tali camino et his instrumentis purgat ipse aurea vasa coelestis regis: hoc sunt electi, in quibus renovat imaginem Dei, reprobos autem qui contra regem agunt, ipse torret et ut hostes punit. Tali modo servit diabolus Deo.

D. Qualiter serviunt membra diaboli electis?--- M. Cum eos trahunt ad regnum simulatione, vel impellunt adversitate. Simulatione quidem eos trahunt, cum bona exterius simulant, quae interius [Col. 1136C] non amant Tunc filii Dei, adhuc in errore positi, per eorum exempla, bona arripiunt, quae toto corde diligunt; et cum simulatores illa bona deserunt, quae non amaverunt, isti firmius in coepto bono persistunt: ut olim cum mali angeli ceciderunt, boni firmius steterunt. Adversitate autem eos impellunt, cum eis temporalia, quae plus justo diligunt, auferunt, et eis ne carnalia desideria implere praevaleant, obsistunt. Unde diabolus et mali utiles, imo necessarii comprobantur, cum per eos electi examinati ad coelestia deportantur.

D. Quid dicis de presbyteris qui Ecclesias lucri gratia dimittunt, et alias accipiunt?---M. Lupi sunt, apostatae et latrones, suorum et eorum ad quos veniunt [Col. 1136D] deceptores, imo traditores.



5. Quare via impiorum prosperatur, et in annos plurimos; non sic autem vita piorum, nisi quandoque.

D. Cur mali hic divitiis affluunt, potentia florent, sanitate vigent, et contra boni inopia tabescunt, a malis injuste opprimuntur, debilitate marcescunt? ---M. Propter electos his redundant mali, ut haec boni despiciant quibus florere etiam pessimos videant. Divitiis autem mali abundant, primo ut mala, quae concupiscunt, justo Dei judicio explere per pecuniam valeant; secundo ut, si qua bona fecerint, per haec remunerentur. Omnia enim quae [Col. 1137A] faciunt, pro terrenis agunt, unde et mercedem suam recipiunt. Potentia splendent, primo propter seipsos, ut mala, quae amant, potenter expleant; secundo propter reprobos, ut eos in malis defendant; tertio propter electos, ut eos castigent, et a malis actibus emendent. Sospitate autem pollent, nec cum hominibus flagella sentiunt, ut post eos gravior dolor excruciet. Boni autem ideo inedia, oppressione et languore afficiuntur, ne in malis delectentur: aut si aliqua contra Deum egerunt peccata, deleantur; si non, pro patientia coronentur.

D. Cur econtra quidam boni hic divitiis abundant, potentia sublimantur, valetudine roborantur; mali autem penuria, infirmitate et oppressione laborant?--- M. Quibusdam electis divitiae ideo conceduntur, [Col. 1137B] ut bona, quae amant, rebus implere valeant; et per haec etiam admonentur si haec temporalia suavia, quanto magis aeterna videntur. Potentia sublimantur primo propter seipsos, ut bona quae mente conceperunt, potenter exercere possint. Secundo, propter electos, ut eis in bonis [(213) 1Kb] tutela sint. Tertio, propter reprobos, ut eos reprimant, ne tantum quantum volunt noceant. Sanitate solidantur, ne justi de eorum aegritudine contristentur, sed de eorum salute laetentur. Econtra, mali quidam hic egestate, afflictione, corporis dolore suspirant; ut per haec discant quam amara sint ad quae pravis moribus festinant.

D. Quare quidam mali diu vivunt, quidam vero boni citius moriuntur; et e contra, aliqui boni diuturnam [Col. 1137C] vitam ducunt, mali vero celerius obeunt? ---M. Mali ideo diu vivere permittuntur, ut electi per eos exerceantur, et a vitiis corrigantur; ipsi vero post majoribus suppliciis torqueantur. Boni autem citius tolluntur, ne diutius hic adversis atterantur, sed mansuris gaudiis inferantur. Econtra, vita longaeva justis datur, ut meritum illorum augeatur, cum plures per illorum exempla corriguntur. Mali sane celeriter ad tormenta rapiuntur, ut electis adhuc errantibus timor incutiatur, et sic ab errore retrahantur.



6. De bono tribulationis; et quod malis nihil boni contingat; bonis autem nihil mali.

[Col. 1137D] D. Sunt felices, qui adversis non tanguntur?---M. Imo infelicissimi sunt, quibus permittitur hic per omnia suaviter vivere, et omnia desideria sua pro libitu suo implere, sed [(214) 1Kb] adversitate non tanguntur; quia tali modo ut arida ligna ad ignem nutriuntur. Econtra, sunt illi felicissimi, qui hic a suis desideriis arcentur, et multis asperitatibus exercentur: quia tali modo ad regnum, ut filii, flagellis erudiuntur, ut dicitur: Deus flagellat omnem filium quem recipit (Hebr. XII, 6). Volo te scire quod reprobi, quamvis corona regni potiantur, omnino impotentes sunt, et nunquam sine supplicio erunt. Electi vero, quamvis captivi, quamvis in carcere [Col. 1138A] positi, semper potentes sunt, et numquam praemio carebunt.

D. Pro Dei amore, fac me hoc clarius videre?--- M. Reprobi impotentes sunt, quia praeventi ira Dei bonum nolunt, et ideo nullo modo possunt; malum autem et volunt, et possunt. Malum vero probatum est nihil esse: ideo eos constat nihil posse. Sine supplicio non sunt, quia saeva conscientia cruciantur, continuo timore anxiantur ne capiantur, ne occidantur, ne res suae tollantur, unde dicitur: Non est pax impiis, dicit Dominus (Isa., XLVIII, 22). Econtra, electi nimium potentes sunt, quia praeventi gratia Dei et bonum volunt et possunt, malum vero respuunt. Praemio non carent, quia sine timore manent, et spe futurae libertatis certi gaudent; unde [Col. 1138B] dicitur: Justus absque terrore erit (Prov. XXVIII, 1). Aliter etiam tibi volo insinuare quod malis nihil boni contingat, et bonis nihil mali eveniat.

D. In Dei nomine quid loqueris? Nonne mali hic conviviis deliciantur, decore ac commixtione mulierum ac liberorum complexione jocundantur, pretiosa veste gloriantur, pecunia ac magnificis aedificiis exaltantur. Econtra, boni hic carceribus includuntur, verberibus tunduntur, fame et siti et aliis cruciatibus affliguntur?---M. Cum fortuna malis prospera arriserit, et eos copia de suo cornu his bonis quae enumerasti repleverit, tunc assimulantur pisci qui mordens hamum gratulatur, sed hoc tripudio de aqua tractus enecatur, aut illi cui poculum mellis praebetur, et post sine fine amarum [Col. 1138C] mare epotare cogetur; nam pro epulis replentur, ut ille dives, absinthio amaritudinis; pro mulierum amore, sulphureo foetore; pro vestium nitore, induentur confusione; pro pecunia et aedificiis, haereditabunt vermes in infernalibus antris; unde dicitur: »Ducunt in bonis dies suos, et in puncto ad inferna descendunt (Job XXI, 13).« Porro boni, quos asseris hujusmodi incommodis affici, slmiles sunt illis qui piper vel aliam herbam amaram gustu praelibant, ut vinum post sumptum suavius sapiat. Ita justi, pro carcere, recipientur in aeterna tabernacula; pro verberibus, obtinebunt gaudium et laetitiam; pro fame et siti, »non esurient neque sitient amplius (Is. XLIX, 10);« pro cruciatibus, fugiet ab [Col. 1138D] eis dolor et gemitus (Is. XXXV, 10). Ex qua re probatur justos esse semper locupletes et beatos, impios semper esse inopes et miseros.



7. Unde dignitates: et quod eas vendere vel emere nefas est; et quale debeat esse praelatorum regimen.

D. Unde sunt dignitates?---M. A Deo sunt utique omnes dignitates, et potestates malorum, seu bononorum, ut dicitur: Non est potestas nisi a Deo (Rom. XIII, 1). Cur autem aliquando mali, aliquando vero boni potestates sortiantur, jam superius dictum est.

D. Quam sententiam profers de his qui eas vendunt [Col. 1139A] vel emunt?---M. Qui eas emunt, cum Simone interitum subibunt; qui vero vendunt, cum Giezi lepram animae [(215) 1Kb] incurrunt.

D. Habent praelati majus meritum apud Deum?--- M. Ordo officii aut dignitas potestatis nihil confert homini apud Deum, si desit meritum. Porro, qui in ecclesiasticis praesunt, ut episcopi et abbates seu [(216) 1Kb] presbyteri, si verbo et exemplo bene praesunt, tot praemia prae aliis habebunt, quot animae per eos salvae fiunt, ut dicitur: Super omnia bona sua constituet eos (Matth. XXIV, 47). Si autem [(217) 1Kb] subditis verbum salutis subtrahunt, et eos in foveam perditionis per prava exempla ducunt, tot poenas prae aliis haereditabunt, quot animae eorum exemplo perierunt, vel quot salvare praedicando neglexerunt, [Col. 1139B] ut dicitur: Cui plus committitur, plus ab eo exigitur (Luc. XII, 48). Et iterum: Potentes potenter tormenta patientur (Sap. VI, 7). Qui autem in saecularibus praelati sunt, ut reges et judices, si juste judicant et clementer subditos tractant, majorem gloriam prae aliis a justo judice Deo consequentur: »quia qui bene ministrant, bonum sibi gradum acquirunt.« Si autem injuste et crudeliter populum opprimunt, atrocia supplicia prae aliis habebunt, quia durissimum fiet judicium his qui praesunt (Sap. VI, 6), et: Judicium sine misericordia ei qui non facit misericordiam (Jac. II, 13).



8. Cur electi patiuntur cum reprobis; deque Dei potentia et providentia.

D. Cum electi non sint de mundo, cur cum reprobis [Col. 1139C] patiuntur adversa mundi?---M. Quia communicant cum malis, ideo cum ipsis adversa tolerant; quia vero saepe mundialibus irretiuntur [(218) 1Kb] , ideo mundi infortuniis affliguntur.

D. Cum Deus omnipotens sit, ut dicitur: Omnia quaecumque voluit, fecit (Psal. CXIII, 11). Et iterum: Subest tibi posse omne quod volueris (Sap. XII, 8), cur dicitur de eo quod quaedam non possit, ut est mentiri, et praeteritum non facere quod non [(219) 1Kb] sit praeteritum?---M. Cum hoc de Deo dicitur, non impotentia, sed summa ejus [(220) 1Kb] omnipotentia praedicatur, quod videlicet omnis creatura nequeat eum ad hoc flectere, ut velit statutum suum immutare.

D. Quid est providentia Dei?---M. Ea cognitio [Col. 1139D] qua omnia futura praescivit, imo aspexit ut praesentia.

D. Si Deus cuncta futura praescivit, et ea ita ventura per prophetas praedixit, et non possit in sua providentia falli, et coelum et terra prius transeant quam verba Dei possint immutari; videtur quod ex necessitate cuncta evenerint quae unquam contigerunt vel adhuc ventura sunt?---M. Duae necessitates sunt: una naturalis, ut solem in oriente oriri, [Col. 1140A] vel diem noctem sequi. Altera voluntaria, ut aliquem ambulare, vel sedere. Quae Deus vult ut fiant, ut coelum et terram, inevitabile est non evenire, sed per omnia necesse est ita contingere. Quae autem fieri tantum permittit, ut homines per liberum arbitrium bonum vel malum facere, non est necesse evenire. Omnia igitur quae futuri homines erant facturi, Deus futura praescivit, et per prophetas ventura praedixit; non tamen sua praescientia aliquam necessitatem eis intulit ut fierent, sed potius ipsi necessitatem [(221) 1Kb] intulerunt, cum suam voluntatem explerent.

D. Accidit aliquid casu?---M. Nihil omnino; sed omnia Dei ordinatione.

D. Quomodo ergo aliquae Dei ecclesiae, vel aedificia [Col. 1140B] etiam bonorum, fortuito igne invadente, quasi casu cremantur?---M. Casus nihil est. Scriptum est autem: Nihil fit in terra sine causa (Job V, 6). Unde patet quod nulla ecclesia, vel aliqua casa uspiam in mundo comburitur, nec destruitur, nisi prius a Deo adjudicetur. Contingit autem hoc tribus ex causis: primo, si ecclesiae [(222) 1Kb] aedes per injuste acquisita constructae sunt. Secundo, si inhabitantes eas per immunditias coinquinant. Tertio, si eas homines plus quam aeterna [(223) 1Kb] diligant. Sed nec minimum pecus homini moritur vel infirmatur, nisi Dei nutu judicetur.

D. Cum mors et aegritudo sint poenae peccati; cur haec patiuntur pecora, cum per discretionem peccare nesciant?---M. Per ea homo punitur, cum [Col. 1140C] eorum dolore vel morte in animo torquetur.

D. Hoc potest esse de domesticis; quid dicis de agrestibus?---M. Quod ea aegritudine vexantur, evenit eis ex corrupto aere, vel ab aliis rebus, quae ob peccatum hominis in contraria mutantur.



9. De praedestinatione, et de permissione peccati in electis.

D. Quid est praedestinatio Dei?---M. Ea dispositio, qua ante creatum saeculum quosdam ad suum regnum praeordinavit, de quibus nullus perire possit, et omnes salvari necesse sit; et quosdam ad poenam, quos peccati reos praescivit, de quibus nullus salvus erit.

D. Si nullus potest salvari, nisi praedestinati, ad quid alii creati sunt, vel in quo sunt rei, quod pereant? [Col. 1140D] ---M. Quidquid praedestinati faciant, perire nequeunt, quia omnia cooperantur illis in bonum, etiam ipsa peccata. Nam post graviora peccata humiliores erunt, et de sua salvatione laudes Deo referent. Reprobi autem propter electos sunt creati, ut per eos in virtutibus exerceantur, et a vitiis corrigantur, et eorum collatione gloriosiores appareant; et cum eos in tormentis viderint, de sua evasione amplius gaudeant. Qui etiam propter seipsos [Col. 1141A] juste pereunt, cum malum sponte sua eligunt, diligunt et volunt sine fine vivere, ut possint sine fine peccare.

D. Quare permittit Deus electos peccare?---M. Ut patefaciat in eis divitias misericordiae suae.

D. Salvantur praedestinati, si non laborant?---M. Praedestinatio taliter instituta est ut precibus vel laboribus obtineatur, ut dicitur: Per multas tribulationes oportet nos intrare in regnum Dei (Act. XIV, 21). Parvulis itaque per mortis acerbitatem, provectis autem aetate datur praedestinatio per laborum exercitationem. Quia vero scriptum est: In domo Patris mei mansiones multae sunt (Joan. XIV, 2), unusquisque obtinebit mansionem secundum proprium laborem: ita prout quis plus laboraverit, [Col. 1141B] digniorem; qui vero minus, inferiorem possidebit. Nullus tamen plus laborare poterit, quam cum divina gratia juverit. Nec aliam mansionem quis habiturus erit, quam eam ad quam ante mundi exordium praeordinatus fuit: quia non volentis, neque currentis, sed Dei est miserentis (Rom. IX, 16). Ita nullus reproborum quidquam plus facere praevalet, quam ei [(224) 1Kb] divina censura permittit; nec aliam poenam habebit, quam eum divinum judicium, ante mundi initium secundum suum meritum, habiturum praescivit; ut Deus, antequam bonum vel malum facerent, dixit: Esau odio habui, Jacob autem dilexi (Mal. I, 3).

D. Quomodo possunt dignosci?---M. Qui in bonis actibus usque in finem perseveraverint, vel qui [Col. 1141C] mala faciens ea deserit et ad poenitentiam prosilit, et in hac usque in finem perduraverit, hic de praedestinatis erit. Qui autem in malis perdurat, vel bona agens haec relinquit, et mala perpetrat, et his usque in finem insistit, de reprobis existit. Sicut illi dicuntur rei, qui multa de Deo audierunt, et obsequi noluerunt, ita videntur innoxii, qui nunquam aliquid de Deo audierunt, et ideo non fecerunt. Homines sunt ita creati, ut naturaliter per dilectionem proximi serviant Creatori, secundum [(225) 1Kb] illud: Quod tibi non vis fieri, alii ne feceris (Tob. IV, 16). Nullus vult pati furtum, adulterium, homicidium; non faciat ulli. Cum hoc homines in proximo spernunt, Deo, qui est dilectio, contradicunt; quamvis [Col. 1141D] nullus sit in orbe angulus ubi non sit notus Deus, cum mercatus gratia vel alterius rei, in illas et illas terras, ubi Deus colitur, mixtim homines eant, et quae ibi de Deo audierunt, domi referant, et ideo sunt inexcusabiles.



10. De ignoratione Dei.

D. Possunt excusari qui Deum ignorant et bona, et ideo faciunt mala?---M. »Qui ignorat, ignorabitur.« Qui enim Deum in fide et opere, ut gentes, ignorat, hunc Deus ut hostem suum damnat. Qui autem Deum per fidem noverunt, sed voluntatem ejus simpliciter, ut rustici, ignorant, si damnantur, non graviter damnantur, ut dicitur: »Servus nesciens [Col. 1142A] voluntatem Domini sui, et non faciens, vapulabit plagis [(226) 1Kb] paucis (Luc. XII, 48). Qui autem per ingenium scire possunt, sed per malitiam scire dissimulant, ut clerici et monachi, durius punientur, ut dicitur: Qui scit, et non facit, plagis vapulabit multis (ibid. XLVII). Qui vero bona audire nolunt, et quae debent facere discere contemnunt, duplici animadversioni subjacebunt. Primo, pro contumacia, quod scienter peccant; secundo, pro contemptu, quia bonum discere recusant, ut dicitur: Revelabunt coeli iniquitatem illorum, et terra adversus eos consurget (Job XX, 27) in die furoris Domini, qui dixerunt Domino Deo: Recede a nobis, scientiam viarum tuarum nolumus (ibid. XXI, 14).



11. Quid sit originale peccatum.

[Col. 1142B] D. Quid est originale peccatum?---M. Injustitia.

D. Planius edicito.---M. Deus justum primum hominem fecit. Quam justitiam ipsum servare et posteris relinquere justum fuit: omnis namque homo cum tali justitia nasci debuit, quali Adam conditus fuit. Sed quia hanc Adam sponte deseruit; omnis homo in injustitia originem vivendi sumit, quae injustitia originale peccatum vocatur; pro qua omnis homo damnatur, nisi ei in baptismate dimittatur.

D. Cum omne peccatum sola voluntate perpetretur, non video quomodo juste infanti recens animato vel nato peccatum imputetur; praesertim cum nullam voluntatem peccandi habeat, nullamque [Col. 1142C] justitiam facere vel intelligere praevaleat?---M. Infans recens animatus vel natus, tribus de causis reus existit. Primo; quia naturalem justitiam non habet, quam Deus primo homini contulit. Secundo, quia debitor satisfaciendi pro temeritate desertionis existit. Tertio, quia miserias incurrendo se inutilem suo Domino fecit. Omnis autem homo angelis adaequandus justus nasci debuit, sicut Deus constituit. Sed quia hanc Adam deseruit, Deus eam ab omni posteritate sua exigit.

D. Cum scriptum sit: Filius non portabit iniquitatem patris (Ezech. XVIII, 20); et item: Unusquisque onus suum portabit (Gal. VI, 5), quomodo juste ab infante exigitur quod a parente delinquitur? [Col. 1142D] ---M. Nullus peccatum exigitur ab alio; nullusque pro alterius, sed pro sua ipsius injustitia punitur. Deus justitiam ab omni homine exigit, quam primo dedit; omnis autem homo in natura est Adam, in persona filius Adam. Et, quia omnis homo absque hac justitia nascitur, non pro hoc quod eam Adam deseruit, sed quia eam ipse non habet, punitur. Igitur quia naturalis justitia in infante non invenitur, a justitia Dei juste repellitur, ac justissime cum injustis poenae a Deo subjicitur, qui etiam in tertiam et quartam generationem peccata juste ulciscitur.

D. Nihil magis cupio audire.



12. Quomodo Deus in quartam generationem peccata punit.
[Col. 1143A]

M. Deus in prima generatione peccata retribuit, cum peccantes pro naturali lege spreta diluvio delevit. In secunda generatione punivit, dum delinquentes pro idololatria mari Rubro obruit. In tertia generatione peccantes multavit, dum eos pro transgressa lege scripta bello exterminavit. In quarta generatione peccata vindicabit, dum pro despecto Evangelio contemptorem extremus ignis devorabit. Quamvis saepe pro peccatis parentum filii in sua injustitia juste deserantur, ut et hic et ibi puniantur. Quatuor quoque genera sunt peccandi, cogitatio, locutio, operatio, in malis perseveratio. In tertia ergo et quarta generatione, Deus [Col. 1143B] peccatum retribuit, dum pro factis in malis perdurantes punit.

D. Cum caro tantum ab Adam assumatur, anima autem a Deo tribuatur; mirum est quomodo juste ab anima exigitur quod per carnem contrahitur.--- M. Non puto te ita desipere, ut arbitreris carnem absque anima hominem esse: anima quippe ad hoc datur, ut caro vivificetur. Itaque ante acceptam animam nihil a carne exigitur; nec ab anima ante conjunctionem carnis quidquam exquiritur, praesertim cum in semine humanae conceptionis nulla culpa, sicut nec in sanguine vel in sputo esse comprobetur; et anima innocens a Deo creetur. Porro, animae et corporis homo dicitur, et ob hoc debitum Adae juste exigitur, et quia in iniquitatibus [Col. 1143C] concipitur, in injustitia nascitur, reus justo judici statuitur.

D. Quomodo in iniquitate concipitur?---M. In concupiscentia: omnis namque homo debuit sine concupiscentia generare, sicut manus manui jungitur sine delectatione. Sed quia primus homo a justitia naturali recessit, et interdictum concupivit: mox concupiscentia eum servum sibi subegit, et ipsum omnesque posteros suos in concupiscentia generare coegit. Igitur omnis qui in concupiscentia concipitur, injustus nasci convincitur; et ideo si absque baptismate, quod est mors Christi, moritur; in coelum angelis coaequandus non assumitur. Nullus quippe angelis aequabitur, nisi cui nulla injustitia, sicut nec ipsis, dominabitur. Nemo autem mundus [Col. 1143D] a sorde, nec infans unius noctis in orbe.



13. Quid est concupiscentia.

D. Adhuc scrupulus animum meum tenet, cui fortiter inhaeret.---M. Quisnam?

D. Cum caro insensibilis sit, ac per se nihil facere possit, nulla ratione video qualiter adversus spiritum concupiscere dicatur, et eum ad consensum sui attrahere astruatur.---M. Hoc clavis David citius clausum reserabit, quoniam hominem carnem ab Adam, animam autem a Deo habere constat; sed concupiscentiam nec ab Adam, nec a Deo habere nullus ignorat. Cum vero anima carni [Col. 1144A] juncta fuerit, concupiscentiam ab ea trahit. Duas autem vires animae inesse nullus dubitat, unam qua corpus vivificat: alteram qua invisibilia considerat. Et illa, qua corpus vivificatur, animalitas, vel carnalitas, vel sensualitas nominatur. Illa autem quae invisibilia contemplatur, spiritus, vel mens, vel intellectus nuncupatur. Inferior ergo pars animae quae animalitas nominatur, a corpore quod corrumpitur, aggravatur, et sensibus carnis immersa, ab eis obruitur, et spiritualia obliviscitur, tantum in terrenis delectatur. Et idcirco caro appellatur, et contra spiritum concupiscere affirmatur. Superior autem vis animae, quae spiritus, vel interior homo, nominatur, spiritualia et coelestia scrutatur, caduca respuens invisibilium contemplatione delectatur, [Col. 1144B] et ideo carni adversari perhibetur. Dicitur autem concupiscere, sicut dicitur auris audire.

D. Quomodo potest spiritus ab anima superari? ---M. Sicut Adam ab Eva: anima namque uxor spiritus scribitur: caro utriusque ancilla dicitur. Spiritus itaque imperet uxori suae per rationem: anima obediat marito suo per dilectionem; caro ancilla famuletur per operationem. Quod si uxor ab ancilla illecta maritum ad consensum mali inclinaverit, et ipse cum ea per ancillam peccatum perpetravit; sicut serpens persuadens, mulier concupiscens, vir consentiens, poenis subduntur, sic juste caro illiciens, anima concupiscens, spiritus consentiens simul a gaudio excluduntur.

D. Quid igitur faciant?---M. Sara, scilicet, anima [Col. 1144C] Abrahae, id est spiritui adhaerens carnalia respuat, spiritualia concupiscat; Agar ancillam, id est carnem suam vigiliis et jejuniis ad bona opera constringat; et sic eis Isaac, id est verum gaudium nascetur, quo non discordes, sed perenni pace concordes congratulentur.

D. Habet incrementum anima?---M. Non quantitate, sed ratione.

D. Qualiter nascuntur quidam fatui, cum animae rationales sint.---M. Dum crassior humor in visco matris utero concipitur, quodammodo anima in hoc corpusculo habetatur, sicut etiam adulti aliqua infirmitate sensu privantur.



14. De animarum origine, et quales sint in infantibus.
[Col. 1144D]

D. Sunt animae ab initio creatae aut creantur quotidie?---M. Deus omnia simul et semel per materiam fecit, ut dicitur: »Qui fecit quae futura sunt;« postmodum autem universa per speciem distinxit. Ab initio igitur animae sunt creatae in invisibili materia; formantur autem quotidie per speciem, et mittuntur in corporum effigiem, ut dicitur: Pater meus usque modo operatur, et ego operor (Joan. V, 17) [(227) 1Kb] ; et alibi: Qui finxit singulatim corda eorum (Psal. XXXII, 15), id est animas.

D. Cum Deus, summe bonus et summe sanctus, nonnisi bonas et sanctas animas creet, et ipsae animae [Col. 1145A] propter obedientiam ejus corpora intrent, omni admiratione et omni stupore est admirandum cur eant in infernum, si illud corpusculum mox fuerit mortuum?---M. Deus, a quo omnis bonitas et omnis sanctitas est, non nisi bonas et sanctas creat animas, et ipsae naturaliter desiderant corpus intrare, ut nos naturaliter cupimus vivere; verumtamen cum intraverint illud immundum et pollutum vasculum, tanta aviditate illud amplectuntur, ut plus illud diligant quam Deum. Justum igitur est ut, cum ipsae sordidum vas, imo carcerem, quo includuntur, amori Dei praeponant, eas Deus a consortio suo excludat.

D. Sciunt animae aliquid in corporibus infantium? ---M. Legitur de B. Johanne Baptista, quod [Col. 1145B] anima ejus adhuc in matre senserit Christum adesse: unde patet animas quidem parvulorum scientia non carere, sed prae debilitate opus Dei [(228) 1Kb] non posse exercere. Dicitur tamen quod nulla anima per se ipsam plusquam corpus sciat, nisi a vivificante spiritu accipiat.



15. Quomodo peccatum transfunditur etiam a parentibus baptizatis.

D. Cur vocas corpus immundum de homine christiano natum?---M. Quia de immundo semine concipitur, ut dicitur: Quis potest facere mundum de immundo conceptum semine? (Job XIV, 4.) et alibi: in iniquitatibus conceptus sum (Psal. L, 7).

D. Cum homo totus in baptismate emundetur, et conjugium bonum praedicetur, quomodo semen ejus [Col. 1145C] immundum dicitur?---M. Homo in baptismate interius et exterius sanctificatur; sed rursum semen ejus per carnis concupiscentiam coinquinatur.

D. Cum illa commixtio nequeat fieri absque delectatione carnali, et ille infans non possit repugnare parentibus, ut puta adhuc informatus, quomodo ipse est immundus, aut culpae aut poenae obnoxius?---M. Crimen hujus pollutionis propter fidem conjugii parentes deserit; ob injustitiam autem primae praevaricationis transfunditur, quasi haereditario jure, in generatione prolis; et ideo tenentur obnoxii culpae Adae, in quo omnes peccaverunt, et in quo omnes mortui sunt.

D. Si omnes in Adam mortui sunt, quomodo nascuntur [Col. 1145D] vivi?---M. Sicut si quis ad aliquam fenestram se demonstret, et statim revertatur, sic homo nascens quasi se demonstrat in mundo, et mox in mortem revertitur.

D. Si peccata relaxantur in baptismo, cur baptizantur qui de eis nascuntur.---M. Si aliqua pasta veneno fuerit corrupta, omnes panes ex ea confecti sunt mortiferi: sic in Adam fuit massa corrupta, et ideo ex eo nati sunt omnes peccato corrupti; et idcirco morte digni, nisi fuerint in morte Redemptoris per baptismum vivificati. Sicut ergo parentes pro seipsis in baptismate sunt emundati, ita filios oportet pro seipsis per mortem Christi in baptismo [Col. 1146A] renovari, ut dicitur: Omnes, qui in Adam moriuntur, in Christo vivificabuntur (I Cor. XV, 22).

D. Si praegnans mulier baptizatur, prodest infanti illa baptizatio, si in ea moritur?---M. Nihil. Nondum enim sicut Adam fuit natus; et ideo in Christo non judicatur renatus.

D. Cur non permittit Deus quosdam nasci ut baptizentur, aut natos prius subtrahit morti, quam regenerentur!---M. Judicia Dei abyssus multa, ideoque occulta, quamvis causa in his [(229) 1Kb] eluceat, cum notum sit quod propter electos fiat: ut videlicet cum istos tam immeritos et pene sine peccato viderint in poena, et se post multa facinora tam indebitos in gloria, uberius jubilantes Deo grates referant, cujus gratia tam meritas poenas evaserunt.

[Col. 1146B] D. Quam poenam habent parvuli sine baptismo mortui?---M. Tenebras tantum.

D. Nocet aliquid infantibus, quod de illicito conjugio, scilicet de adulterio, vel cognatis, vel canonicis, vel monachis, vel sanctimonialibus vel caeteris incestis commixtionibus [(230) 1Kb] nascuntur?---M. Nihil omnino, si fuerint baptisma consecuti; sicut nec tritico nocet, si furatum per furem fuerit seminatum.

D. Nocent peccata parentum filiis, vel filiorum parentibus?---M. Scriptum est: Pater non portabit iniquitatem filii, nec filius portabit iniquitatem patris (Ezech. XVIII, 20). Si filii parentibus in malis non consenserint, aut parentes filios suos ab his prohibere non potuerint, nihil nocebunt peccata [Col. 1146C] alterutrorum alterutris; sicut nec Josue nocuit quod pravum patrem habuit, et rursum non obfuit quod nequam filium genuit. Si autem parentes filiis, vel filii parentibus consensum praebuerint in peccatis, mali sunt cum ipsis, et jam non pro illorum, sed pro suis malis damnabuntur.



16. De connubio cum consanguinea, et commatre, ac filiola, et de polygamia.

D. Est grave peccatum, ducere cognatam?---M. Secundum naturam, nullum; sed secundum statutum Ecclesiae, magnum.

D. Quomodo hoc probas?---M. Nullum fuit peccatum comedere pomum; sed contra praeceptum Dei comedere, fuit maximum.

D. Quare olim sancti patres duxerunt suas consanguineas? [Col. 1146D] ---M. Charitas apud illos non extendit se latius quam ad amicos, ut dicitur? Diliges amicum, et odio habebis inimicum (Matth. V, 43). Debuerunt ergo cognatorum filias accipere, quibus possent amorem impendere. Apud nos autem extendit se charitas etiam ad inimicos, ut dicitur: Diligite inimicos vestros (ibid., 44). Quia igitur ipse sanguis nos cogit cognatos diligere; statuit Ecclesia per Spiritum sanctum, alienorum filias ducere, ut uxor inter nos et extraneos sit dilectionis vinculum, quo charitas se dilatet per omne genus humanum.

[Col. 1147A] D. Quomodo probas non esse peccatum cognatam ducere?---M. Licet duobus fratribus duas sorores ducere?

D. Licet.---M. Soror uxoris meae fit mea cognata per ejus sanguinem. Rursus meus frater cognatus efficitur uxoris meae per meum sanguinem. Si igitur secundum naturam est peccatum, cur ducit meus frater meam et suam cognatam? Igitur secundum naturam peccatum nullum est, sed secundum interdictum grave est piaculum.

D. Non possum intelligere quomodo sit illicitum commatres vel filiolas ducere.---M. Hoc etiam, sicut superius dixi, secundum naturam non est peccatum, sed secundum sacramentum. Sicuti enim uxor tua est filii tui mater in generatione, sic illa, [Col. 1147B] quae eum suscipit de fonte, fit ejus mater in spirituali regeneratione, et ita fit tua commater, soror uxoris tuae, et filiola fit soror filiae tuae. Similiter si tu alterius filiam levaveris, compater, id est frater sui patris eris, et non licet illi duas sorores, aut mulieri duos fratres accipere. Igitur per sacramentum tale conjugium est penitus illicitum.

D. Propter quod sacramentum?---M. Per carnale connubium significatur Christi et Ecclesiae sacramentum. Sicut enim vir mulieri commixtus, unum cum ea efficitur: ita Ecclesia per commixtionem corporis Christi, unum cum ipso; et ipse per assumptionem humanae naturae, unum cum ea efficitur, ut dicitur: Erunt duo in carne una; ego autem [Col. 1147C] dico in Christo, et in Ecclesia (Ephes. V, 31, 32). Sicut ergo humana natura a Christo erat aliena, quam sibi conjunxit, ita debet femina esse ex aliena parentela, quam vir in matrimonium ducit.

D. Quid de commatribus et filiolabus?---M. Commatres et filiolae ideo nobis in copula interdicuntur, quia nobis spiritualiter in sacramento conjunctae noscuntur; et indignum judicatur ut de spirituali ad carnale descendatur.

D. Licet plus quam unam uxorem ducere?--- M. Sicut Christus non nisi uni catholicae Ecclesiae copulatur, sic lege divina vir jure non nisi uni mulieri associatur; unde primi patres nuptias repetisse non leguntur. Quod autem inter Christianos una [Col. 1147D] mortua alia ducitur, non est divinum jussum, sed apostolicum permissum ob incontinentiae medicamentum, ne in fornicationis prolabantur abyssum. Porro, quod tertio repetitur, fornicationi adscribitur.



17. De Ecclesiae ministris, ac monachis.

D. Anima mea, gratulare, quia omnia quae desiderasti contigit te audire. Eia nunc, nobilis doctor, pocula Spiritus sancti tibi abunde infusa conversis largiter eructa, et qui jam de praelatis dixisti, de reliquis Ecclesiae ministris quid sentias, insinua?--- M. Primo igitur sacerdotes, si bene vixerint, exemplo sunt lux mundi; si recte docuerint, verbo sunt [Col. 1148A] sal terrae. Reliqui vero Ecclesiae ministri sunt fenestrae in domo Domini, per quos lumen scientiae splendet his qui sunt in tenebris ignorantiae: quod si bene vixerint et non docuerint, sunt carbones ignis, qui ardent et non lucent. Si bene docuerint et male vixerint, sunt ardens candela, quae aliis lucet, et sibimet cera liquescente deficit, vel campana, de qua aliis dulcis sonus redditur, et ipsa assiduo pulsu atteritur. Si autem nec bene vivunt nec docent, sunt fumus qui ignem obfuscat, et aciem oculorum reverberat; de his dicitur: Stellae non luxerunt (Job XXV, 5); ideo de coelo occiderunt.

D. Quid dicis de mundi contemptoribus, scilicet monachis, vel aliis habitu religiosis?---M. Si propositum suum religiose vivendo impleverint, cum [Col. 1148B] Domino judices erunt; sin autem, miserabiliores omnibus hominibus sunt, quia non habent nec saeculum, nec Deum; de his dicitur: Descendant in infernum viventes (Num. XVI, 30); quia scientes.



18. De variis laicorum statibus.

D. Quid sentis de militibus?---M. Pauci boni: de praeda enim vivunt, de rapina se vestiunt, inde possessiones emunt, et exinde beneficia redimunt; de his dicitur: Defecerunt in vanitate dies eorum, et anni eorum cum festinatione [(231) 1Kb] ; ideo ira Dei ascendit super eos (Psal. LXXVII, 33, 30).

D. Quam spem habent mercatores?---M. Parvam: nam fraudibus, perjuriis, lucris omne pene quod habent acquirunt.

D. Nonne sacra loca frequenter visitant, libenter [Col. 1148C] Deo sacrificant, eleemosynas multas dant?---M. Haec omnia ideo faciunt, ut Deus eis res suas augeat, et habitas custodiat, et per haec recipiunt mercedem suam; de his dicitur: Qui confidunt in multitudine divitiarum suarum (Judith. IX, 9), sicut oves in inferno deponentur, et mors depascet eos.

D. Quid sentis de variis artificibus?---M. Pene omnes pereunt; nam quidquid faciunt, cum maxima fraude agunt; de his dicitur: Non sunt tenebrae, et non est umbra mortis, ut abscondantur ibi qui operantur iniquitatem (Job XXXIV, 22).

D. Habent spem joculatores?---M. Nullam: tota namque intentione sunt ministri Satanae, de his dicitur: Deum non cognoverunt; ideo Deus sprevit [Col. 1148D] eos, et Dominus subsannabit eos (Psal. II, 4), quia derisores deridentur.

D. Quid dicis de publice poenitentibus?---M. Noli dicere poenitentibus, sed Deum irridentibus: Deum etenim irrident, et seipsos decipiunt, qui laetantur cum malefecerint, et exsultant in rebus pessimis: cum homines occiderint, cantant; cum adulteraverint, exsultant; cum perjurant, aut sacrilegium perpetrant, cachinnant. In poenitentia constituti diversa fercula quaerunt, variis poculis inebriari gestiunt, et omnibus deliciis plus quam alii diffluunt: de his dicitur: Dabit Dominus in carnes eorum vermes et ignem inexstinguibilem (Judith. XVI, 21).

[Col. 1149A] D. Quid de fatuis dicis?---M. Inter pueros reputantur; melius enim facere nesciunt; et ideo salvantur.

D. Quid de agricolis dicis?---M. Ex magna parte salvantur, quia simpliciter vivunt, et populum Dei suo sudore pascunt, ut dicitur. Labores manuum suarum qui manducant, beati sunt (Psal. CXXVII, 2).

D. Quid de parvulis?---M. Quotquot non loquentes, ut sunt triennes, duntaxat baptisma consecuti, salvantur, ut dicitur: Talium est enim regnum coelorum (Matth. XIX, 14). Qui vero quinquennes sunt, et supra, quidam pereunt, quidam salvantur.



19. De salvandorum paucitate, et quomodo Christus pro omnibus mortuus.
[Col. 1149B]

D. Ut videtur, pauci sunt qui salvantur.--- M. Arcta est via quae ducit ad vitam, et pauci sunt qui ambulant per eam. Tamen, ut columba grana pura eligit, ita Christus suos electos de his omnibus generibus latentes colligit; qui etiam quosdam de genere latronum assumit. Novit enim qui sunt ejus, pro quibus etiam sanguinem fudit.

D. Cum scriptum sit: Christus pro impiis mortuus est (Rom. V, 6), et gratia Dei pro omnibus gustavit mortem (Hebr. II, 9), profuitne mors ejus impiis? ---M. Christus pro solis electis mortuus est, qui tunc erunt impii; quia in infidelitate positi: pro omnibus autem dicit, scilicet, de omnibus gentibus, et de omnibus linguis, et non solum illius temporis, [Col. 1149C] sed pro omnibus futuris, et pro his qui erant in inferni claustris, ut dicitur: Non sum missus nisi ad oves quae perierunt domus Israel (Matth. XV, 24). Domus Israel est regnum coelorum, et est regnum Deum videntium. Oves quae perierunt sunt electi, quos venit Christus sua morte redimere, ut dicitur: Animam meam pono pro ovibus meis (Joan. X, 15); pro suis dixit, non pro illis de quibus dixit - Vos non estis de ovibus meis (ibid., 26). Inde habes: Pro eis rogo, non pro mundo (id. XVII, 9); et iterum: Dilexisti eos ante constitutionem mundi (ibid., 24); de his dicitur: Hic est sanguis qui pro vobis et pro multis effundetur (Marc. XIV, 24). Non dicit, pro omnibus. Nihil enim contulit reprobis nisi justam [Col. 1149D] damnationem mors Christi, et tali modo etiam pro ipsis mortuus est. Omnes enim iniqui ab initio mundi consenserunt in necem Christi, unde dicitur: Venient haec omnia super generationem istam (Matth. XXIII, 36), scilicet malorum.

D. Cum Christus sit ipsa misericordia, et miserationes ejus super omnia opera ejus (Psal. CXLIV, 9), qui non venit vocare justos, sed peccatores ad poenitentiam, cur non est misertus eorum?---M. Christus est super eos misericors, qui se cognoscunt miseros; impii autem putant se justos, ideo non vocat eos Dominus, ut dicitur: Non miserearis omnibus qui operantur iniquitatem (Psal. LVIII, 6). Et [Col. 1150A] cum ipse sit ipsa justitia, si super membra diaboli flecteretur misericordia, esset injustus. Ergo justis est misericordia, impiis vero justitia. Porro: miserationes ejus super omnia opera ejus (Psal. CXLIV, 9), quia solem suum oriri facit super bonos et malos (Matth. V, 45), et pluit super eos, et pascit eos.



20. De bonorum a malis internotione, et multiplici remissione peccatorum.

D. Possunt aliquibus signis internosci boni et mali?---M. Possunt. Justi namque sibi bene conscii, et de futura spe certi, sunt vultu hilares; oculi eorum quadam gratia micantes, in incessu modesti, de abundantia cordis dulces in verbis. Mali autem de prava conscientia et cordis amaritudine sunt vultu nebuloso, et verbis et factis instabiles; [Col. 1150B] risu immoderati, tristitia mordaces, in ingressu intemperati, scilicet modo tardi, modo festini; venenum quod in corde gerunt, nunc amaris, nunc impuris dictis fundunt.

D. Si in morte Christi peccata sunt remissa, cur baptizamur?---M. Peccata per mortem Christi relaxantur, si in fide mortis Christi baptizantur.

D. Quot modis relaxantur peccata?---M. Septem.

D. Quibus?---M. Primo, per baptismum; secundo, per martyrium; tertio, per confessionem et poenitentiam, ut dicitur: Confitebor injustitiam meam Domino, et tu remisisti iniquitatem meam (Psal. XXXI, 5); quarto, per lacrymas, ut dicitur: [Col. 1150C] Beati qui lugent, quoniam ipsi consolabuntur (Matth. V, 5); quinto, per eleemosynam, ut dicitur: Sicut aqua exstinguit ignem, ita eleemosyna exstinguit peccatum (Eccli. III, 33); sexto, per indulgentiam in nos peccantibus, ut dicitur: Si dimiseritis hominibus, et Pater meus dimittet vobis (Matth. VI, 14); septimo, per charitatis opera, ut dicitur: Charitas operit multitudinem peccatorum (I Petr. IV, 8).

D. Quid valet confessio?---M. Quantum baptismus; sicut enim in baptismo originalia, ita in confessione remittuntur peccata actualia.

D. Et etiam judicium?---M. Duo sunt judicia Dei: unum hic per confessionem; aliud in ultimo die per examinationem; in quo ipse Deus judex [Col. 1150D] erit diabolus accusator, homo reus. In isto vero sacerdos, Christi vicarius, judex; homo et accusator et reus: poenitentia est sententia. Qui hic judicatur, non ibi accusatur, ut dicitur: Non judicat Deus bis in idipsum (Nahum. I, 9 juxta LXX); et alibi: Si nos judicaremus, non utique judicaremur (I Cor. XI, 31).

D. Valet eleemosyna vel poenitentia, si non deserantur peccata?---M. Sicut [(232) 1Kb] omnia medicamenta non valent ad sanandum vulnus, quamdiu ferrum fuerit infixum, nisi ferrum extrahatur: ita omnia benefacta non proderunt, nisi peccatum relinquatur, ut dicitur: Qui facit peccatum, servus est [Col. 1151A] peccati (Joan. VIII, 34); et nemo potest alienum servum facere liberum.

D. Proderunt benefacta malis?---M. Pro omnibus bonis quae fecerunt, recipient homines retributionem, sive in hac vita, sive in futura. In hac vita, ut dicitur de divite: Recepisti bona in vita tua (Luc. XVI, 25). In futura vero, ut dicitur: Centuplum accipietis (Matth. XIX, 29). Ita e contra de omnibus malis quae fecerit homo punietur, aut in hoc saeculo, aut in futuro, ut dicitur:

Ante Dei vultum nihil unquam transit inultum.
Igitur aut ipse homo punit poenitendo, aut Deus vindicat puniendo.



21. Ad quid sacrificia legalia; et de origine idololatriae.

[Col. 1151B] D. Cur concessit Deus Judaeis legalia sacrificia, cum non auferrent peccata?---M. Ne idolis immolarent, quem ritum in Aegypto positi didicerant. Ideo etiam tanto tempore circumduxit eos per eremum, ut hunc morem obliviscerentur; et propter aliud: sicut Judaïcus populus erat in figura, imo umbra Christiani populi; ita in eodem debuit praecedere umbra veri sacrificii, ut in paschali agno, vel rufa vitula, vel hirco. Postquam autem Christus veritas venit dare benedictionem, qui legem dederat, umbraticis hostiis finem imposuit; et singulare sacrificium, quod aufert peccata, seipsum offerens instituit.

D. Cum homines non colerent nisi unum Deum ab initio, unde coepit idolorum culturae superstitio? [Col. 1151C] ---M. Apud Babel turris gigantum exorta legitur, cuius altitudo sexaginta quatuor stadiorum fuisse fertur; in qua primus rex hujus mundi, Nemroth, et postea Ninus, regnavit; qui Belo patri suo imaginem faciens, cunctos sibi subjugatos eam adorare imperavit, quem post alii imitati charis suis, aut praepotentibus regibus, mortuis idola fecerunt, quae vulgus colere compulerunt: ut Cretenses suo regi Jovi, et Athenienses Cecropi, Latini Jano, Romani Romulo; unde dicitur:

Primus in orbe Deos fecit timor.

(PETRON., Fragm.)
Daemones vero formulas intrabant, et populum per responsa seducentes ludificabant.

D. Ubi fuit Babel?---M. In loco in quo nunc est [Col. 1151D] magna Babylonia, quam de latere et bitumine construxit Semiramis regina, ut lateres igni, bitumen aquae resisterent. Cujus longitudinem et latitudinem per sexaginta milliaria extendisse dicitur, muri vero latitudinem quinquaginta cubitorum, altitudinem ducentorum cubitorum exstruxisse fertur. In hac civitate idololatria coepisse perhibetur. In hac etiam Antichristus nasciturus fertur, ut dicitur: »De Babylone coluber exibit, qui totum mundum devorabit.«



22. Utrum altaria auro vel gemmis praeparanda sint; et quibus modis propitiatur Deus.

D. Sunt altaria auro vel gemmis praeparanda?--- [Col. 1152A] M. In honorem divinum non altaria auro et gemmis dedicanda sunt; quae sive habenti ideo largiaris, quia superiorem te asseris, sive habenti parem, qui utrum feceris, contumelia est; nam qui coelestia pretiis invitat, offendit.

D. Quibus maxime propitiatur nobis Deus?--- M. Verbo: Quod solum sibi cum homine est, sua nimis similitudine delectatur. Nam Verbum Deus est, hoc mundum creavit, hoc regit atque omnia alit. Hoc nos veneramur, hoc diligimus, ex hoc spiritum trahimus. Siquidem Deus spiritus est, neque terrenis divitiis nec largitate munifica, sed religiosis operibus et gratiarum actione placandus.



23. Peregrinationes sacrae an probandae.

D. Prodest Hierosolymam petere, aut alia loca sacra [Col. 1152B] invisere?---M. Melius est pecuniam, cum qua ituri sunt, in pauperes expendere [(233) 1Kb] . Si qui autem amore Christi accensi, vel suorum peccatorum facta confessione, et pecunia de propria haereditate vel proprio sudore acquisita ierint, et se in itinere apud congregationes sanctorum orationibus commendaverint, de rebus suis ipsis vel aliis pauperibus impertierint, laudandi sunt quia et Helena et Eudoxia laudantur, quae haec fecerunt. Si qui vero propter curiositatem vel laudem humanam ad sacra loca discurrunt, hoc in mercede accipiunt, quod amoena loca, aut decora aedificia viderint, vel laudem quam amaverunt audierint. Si qui autem pecunia per lucrum, aut per fraudem, aut per rapinam, aut per [Col. 1152C] oppressionem coacervata perrexerint, ita Deo vel sanctis erunt accepti, sicut is qui filium coram patre suo immolat, et sic cruentis manibus ad illum venit.



24. De frequenti cibi indigentia, et vitae termino.

D. Cur Deus non concessit homini ut sumpto cibo saltem per septimanam posset carere illo?---M. Fames est una de poenis peccati. Homo sic creatus erat, ut, si vellet, sine labore viveret beatus. Postquam autem cecidit, non nisi per laborem redire potuit. Qui si famem, vel frigus, vel caetera incommoda non sustineret, laborare nollet; et sic semper extorris a regno maneret. Indidit ergo ei famem Deus, ut hac necessitate coactus laboret, et etiam hac occasione redire queat. Et hoc tantum de [Col. 1152D] electis accipe, nam reprobis omnia ad poenam faciunt.

D. Est homini terminus vitae praestitutus; et si potest hunc excedere vivendo, vel praevenire moriendo? ---M. Unicuique statutum est a Deo quamdiu vivere debeat in hoc saeculo: ultra quem terminum homo non potest vivere, vel unum momentum, ut dicitur: Constituisti terminos ejus, qui praeteriri non poterunt (Job XIV, 5). Potest autem multis modis antevenire, sive in arma vel in bestias ruendo, seu veneno vel laqueo vitam extorquendo, aut flammis vel undis insiliendo, sicut mercenarius pravis moribus potest efficere ut non solum mercede [Col. 1153A] privetur, verum etiam ante conditum tempus expellatur.

D. Proba.---M. Deus eduxit filios Israel de Aegypto, ut daret eis terram repromissionis, quam propter peccata non sunt adepti; sed antequam illuc venirent, sunt in deserto prostrati.



25. De justa reorum nece, et de eorum salute; deque puerorum disciplina; de arca et de prophetis.

D. Peccat judex, si reos punit?---M. Imo peccat, si non punit: vindex est enim irae Dei in hoc ipsum constitutus.

D. Peccant ministri, qui a judicibus jussi damnatis mortis supplicium inferunt?---M. Minime; sed potius lavant manus suas in sanguine peccatoris.

[Col. 1153B] D. Qui in criminibus fuerunt deprehensi, et a judicibus ad equuleum vel ad aliud supplicium damnati, et in ipso mortis articulo poenituerint, est spes aliqua de eis?---M. Magna: Quidam enim per illud supplicium purgantur, et ut latro in cruce salvantur; quidam orationibus sanctorum de poenis liberantur.

D. Quae causa est quod pueri melius quaeque possunt discere, quam senes?---M. Quia anima adhuc in ipsis est nova, et ad universa curiosa. In senibus vero quotidiano usu, vel visu, vel auditu, est sensus obtusus, et per multas cogitationes attenuatus.

D. Quo venit arca Testamenti?---M. Imminente [Col. 1153C] Hierusalem excidio a Babyloniis, Hieremias ex praecepto Domini condidit eam in sepulcro Moysis cum aliis prophetis; haec tempore novissimo ab Elia et Enoch proferetur, revelante Domino.



26. Cur modo signa non fiunt.

D. Cur non possunt justi signa facere hoc tempore sicut olim fecerunt?---M. Nullus unquam sanctorum fecit aliquod signum, sed Deus per eos fecit, qui menti illorum praesedit; ut dicitur: Tu es Deus, qui facis mirabilia solus (Psal. LXXI, 18). Porro olim propter incredulos visibilia signa per justos fecerat, dum corpora languida sanaverat; nunc majora, scilicet spiritualia per eos perpetrat, dum animas variis modis languidas curat. Interdum autem, cum necesse est, exteriora signa per suos [Col. 1153D] agit, interdum etiam per reprobos; sed tamen propter electos mira facit. Ideo a quibusdam lapsis, quamvis poenitentibus, Deus recessisse praedicatur, quia per eos signa non operatur. Ideo vero extremo tempore penitus signa ab Ecclesia subtrahentur, ut justi magis per tentationes probati abundantius remunerentur.



27. De prophetis et Scriptura sacra.

D. Intellexerunt prophetae quae scripserunt?---M. Intellexerunt.

D. Quare tunc ita obscure et non manifeste scripta sua ediderunt?---M. Non debuerunt: caementarii [Col. 1154A] namque est construere, pictoris vero pingere. Patriarchae itaque quasi designatum Ecclesiae locum figuris foderunt; prophetae fundamenta ejus scriptis suis posuerunt; apostoli praedicationibus parietes exstruxerunt; illorum autem [(234) 1Kb] sequaces expositionibus depinxerunt. Sed sacra Scriptura non est nisi filiis Dei scripta, quibus mater Ecclesia per clavem David aperit omnia clausa. Non filii autem tantum foris vident, et non intelligent, quia nec amant, nec credunt.

D. Cum Septuaginta Hebraei fuerint, cur aliter transtulerunt, quam prophetae scripserunt?---M. Sacra Scriptura duobus modis intelligitur, historice et allegorice. Prophetae ergo sensum historicum contexuerunt: Septuaginta autem viri, et ipsi [Col. 1154B] prophetae, allegoricum sensum transtulerunt.



28. De angelis custodibus.

D. Habent homines custodes angelos?---M. Unicuique genti, unicuique civitati praesunt Angeli, qui jura, leges, mores juste dispensant et ordinant. Unaquaeque etiam anima, dum in corpus mittitur, angelo committitur, qui eam semper ad bonum incitet, et omnia opera ejus Deo et angelis in coelis referat.

D. Cum Deus omnia sciat, et sancti angeli in eo cuncta cernant, quid potest eis referri quod nesciant? ---M. Angelos actus nostros Deo et angelis narrare, non est aliud quam de nostro provectu in Deo congratulari, ut dicitur: Gaudium erit angelis Dei super uno peccatore poenitentiam agente (Luc. XV, 10); [Col. 1154C] sicut e contra illorum contristari, est de nostris male gestis indignari.

D. Sunt jugiter angeli in terra cum his quos custodiunt? ---M. Cum opus fuerit, in auxilium veniunt, maxime cum precibus fuerint invitati: non est enim mora veniendi, cum in momento de coeli ad terras, et iterum ad coelum relabi possint. Qui cum ad nos descendunt, gloria intima non fraudantur, quia semper vident faciem Patris, quocunque mittantur.

D. Qualiter apparent angeli hominibus?---M. In forma hominis: homo etenim, cum sit corporeus, non potest videre spiritus; propter quod assumunt de aere corpus, quod homo videre et audire possit: Ipsum autem corpus visibile magis est quam palpabile; [Col. 1154D] non tamen omnibus visibile, nisi his solummodo quibus se volunt demonstrare.



29. De daemonibus insidiantibus et obsidentibus.

D. Sunt daemones hominibus insidiantes?---M. Unicuique vitio praesunt daemones, qui sub se habent innumerabiles, qui animas jugiter ad vitia illiciunt, et mala hominum suo principi cum magno cachinno referunt. Si quis tamen illorum ab aliquo justorum pugnans vincitur, mox ab angelo custode ejus in abyssum retruditur, nec amplius cum aliquo justorum congredi permittitur, quamvis alius a principe daemonum in locum ejus surrogetur. [Col. 1155A] Sicut enim a diabolo homo victus mox de paradiso est ejectus; ita cum quis daemonum a sanctis superatur, confestim confusus in tartara damnatur: hi saepius corpus de crasso aere sumunt palpabile, quo magis possint fallere.

D. Possunt daemones obsidere quos volunt? ---M. Gregem porcorum intrare non potuerunt nisi permissi, quanto minus homines? Aliquando corpus viri sancti obsident, illi ad coronam, sibi ad poenam; malorum autem animas semper obsident, interdum etiam corpora vexant. Corpus autem hominis in baptismate ut templum Spiritui sancto oleo et chrismate dedicatur, ut dicitur: Templum Dei sanctum est, quod estis vos (I Cor. III, 17). Igitur hoc templum semper aut Spiritus sanctus, aut immundus [Col. 1155B] spiritus inhabitat.



30. De unctione, et poenitentia in extremis, ac de morte.

D. Quid valet unctio olei infirmis?---M. Peccata confessa, et non iterata, vel quotidiana per hanc unctionem relaxantur, ut dicitur: »Et si in peccatis est, dimittentur ei (Jacob. V, 15).« Si de peccatis poenitentiam non egerit, ista unctio non solum ei nihil prodest, sed et multum obest.

D. Prodest poenitentia in extremis?---M. Qui peccata sua usque ad mortem poenitere differunt, non ipsi peccata, sed peccata eos deserunt; quia eos diutius servos habere nolunt: qui tamen ex corde poenitent, etiam in ipsa morte misericordiam invenient, sicut latro in ipso mortis exitu, ut dicitur: [Col. 1155C] »Quacunque hora ingemueris, salvus eris (Ezech. XXXIII, 12).«

D. Unde mors dicitur?---M. Ab amaritudine, vel a morsu pomi vetiti, unde mors est orta. Sunt autem tres mortes, scilicet immatura, ut in infantibus; acerba, ut in juvenibus; naturalis, ut in senibus.

D. Cum peccata in baptismate dimittantur, et cum mors sit poena peccati, cur permittitur post baptisma etiam electis dominari?---M. Ut possint pro Christo pati, et magis coronari. Est et aliud. Si immortalitas corporum in baptismate daretur, non pro Deo, sed pro hac immortalitate ad baptisma ab omnibus festinaretur; et sic nullus ad regnum reverteretur. Peccatum ergo Deus in baptismo dimisit, [Col. 1155D] poenas autem peccati non remisit, ut justi per fidem ambulent, et per operationem se exerceant, donec mors a vita absorbeatur.



31. De reditu peccatorum, et de peccato irremissibili.

D. Dimittuntur reprobis peccata in baptismate? ---M. Dimittuntur; sed cum ipsi post in eadem peccata relabuntur, quae dimissa erant, etiam in eos relabuntur et [(235) 1Kb] revolventur, ut dicitur: Omne debitum dimisi tibi (Matth. XVIII, 32), et mox subditur: Tradidit eum tortoribus, donec redderet univercum debitum (ibid., 34)

[Col. 1156A] D. Cur permittit eos Deus ad baptisma vel ad alia sacramenta accedere, cum eos sciat ab his deficere? ---M. Propter electos, ut dictum est, ut trahant eos exemplo.

D. Quae est blasphemia Spiritus sancti, quae non remittetur neque in hoc saeculo neque in futuro? ---M. Impoenitentia et diffidentia in Spiritu sancto non datur remissio peccatorum: qui igitur de gratia Spiritus sancti diffidit et non poenitet, hic blasphemat in Spiritum sanctum; et hoc est irremissibile peccatum.



32. De morte, et de sepultura bonorum et malorum.

D. Nocet bonis si occidantur, vel subita morte rapiantur? ---M. Nihil penitus. Non enim subita [Col. 1156B] morte moriuntur, qui se semper cogitant morituros. Sive ergo ferro immolentur, sive a bestiis dilacerentur, aut flammis vel undis immergantur, aut suspendantur, vel in rota frangantur, vel quolibet infortunio moriantur; semper pretiosa est in conspectu Domini mors sanctorum ejus, ut dicitur: »Quacunque morte justus moriatur, justitia ejus non auferetur ab eo.« Et talis mors non obest, imo multum eis prodest; quia si quid peccati contraxerunt per humanam fragilitatem, relaxatur per mortis acerbitatem.

D. Prodest malis, si diu decumbant in lectis antequam moriantur?---M. Nihil. Quacunque enim morte moriantur, mala et subita morte moriuntur, qui in Domino non moriuntur, et qui nunquam cogitaverunt [Col. 1156C] se morituros; et ideo semper mors peccatorum est pessima.

D. Obest justis aliquid si in coemeterio Ecclesiae non sepeliantur?---M. Nihil prorsus. Totus enim mundus est templum Dei, quod dedicatum est sanguine Christi; et sive in campo, sive in sylva, vel in palude, vel in quovis loco sepeliantur, vel projiciantur, vel a bestiis vel a belluis devorentur, semper in gremio Ecclesiae confoventur, quae per latitudinem terrae diffunditur.

D. Confert justis aliquid, quod in sacratis locis tumulantur?---M. Per quosdam justos loca sacrantur, in quibus tumulantur. Qui autem in poenis sunt, in eo prodest quod eorum corpora in sacris [Col. 1156D] locis sepeliantur, quod eorum precibus adjuvantur quibus per sepulturam sociantur. Et in hoc etiam prodest, quod cum amici illorum ibi conveniunt, de monumentis admoniti preces pro eis Domino fundunt.

D. Prodest malis, si in loco sacro sepeliantur? ---M. Imo obest multum, si eis per sepulturam junguntur, a quibus per meritum longe disjunguntur: unde et multi leguntur saepe per daemones effossi, et a sacris locis longius projecti.

D. Longe te faciat Deus, bone Doctor, a malis, et

Civibus aethereis societ te Christus in astris.
Amen.



LIBER TERTIUS.
[Col. 1157]


1. De deductione justorum in paradisum; et quid sit paradisus.
[Col. 1157A]

D. Jam innumeris hydrae capitibus praecisis, aliis atque aliis renascentibus pro eis, eia, lux Ecclesiae, arripe gladium tuae nobilis linguae, et sylvam quaestionum, in qua erro, succide, ut liceat mihi errabundo per te ad campum scientiae exire; et qualiter circa morientes agatur evolve?---M. Sicut sponsus cum multitudine militum ad suscipiendam sponsam venit, et eam cum cantu gaudens adducit: ita cum justus in extremis agit, angelus sui custos cum multitudine angelorum venit, et animam ejus sponsam Christi de carcere corporis tollit, et cum maximo dulcissimae melodiae cantu, et immenso lumine, ac suavissimo odore, ad coeleste perducit [Col. 1157B] palatium, in spiritualem paradisum.

D. Est hic paradisus locus corporeus, vel ubi?--- M. Non est locus corporalis, quia spiritus non habitant in locis corporalibus [(236) 1Kb] , sed est spiritualis mansio beatorum, quam aeterna sapientia perfecit ab initio, et est in intellectuali coelo; ubi ipsa Divinitas, qualis est, ab eis facie ad faciem contuetur.



2. De perfectis et justis qui in coelum deducuntur, et de purgandis.

D. Perducuntur illuc omnes animae justorum?--- M. Perfectorum animae, cum a corpore eximuntur, mox illuc inducuntur.

D. Qui sunt perfecti?---M. Quibus praecepta non sufficiunt, sed plus quam praeceptum est faciunt, ut martyres, monachi, virgines; martyrium etenim, [Col. 1157C] virginitas, et saeculi abrenuntiatio non sunt praecepta, sed divina consilia: ideo qui haec faciunt, regnum coelorum quasi haereditario jure possidebunt, ut dicitur: Centuplum accipietis, et vitam aeternam possidebitis (Matth. XIX, 29). Et alibi: Cum dederit dilectis suis somnum, ecce haereditas Domini (Psal. CXXVI, 3). Justi autem quibusdam mansionibus adhuc differunt [(237) 1Kb] , ut de his dicitur: Ut illis proficiat ad honorem, nobis vero ad salutem.

D. Qui sunt isti?---M. Qui praecepta Domini implent sine querela, hi a corporibus exuti in terrenum paradisum, vel potius in aliquod spirituale gaudium, ab angelis perducuntur; cum spiritus in locis corporalibus non habitare credantur. Est quidam ordo justorum qui imperfecti dicuntur, qui [Col. 1157D] tamen omnes in libro Dei scribuntur, ut sint conjugati, qui mortui pro meritis in amoenissimis habitaculis recipientur. Ex his multi ante diem judicii precibus sanctorum et eleemosynis viventium in majorem gloriam assumentur, ut omnes post judicium angelis consocientur. Sunt quidam de electis, quibus multum deest de perfectione, qui crimina [Col. 1158A] sua differunt poenitere; hi, sicut peccans filius servo traditur ad vapulandum, ita a sanctis angelis permittuntur daemonibus ad purgandum; qui tamen eis nocere non poterunt plus quam ipsi promeruerunt, aut quam sancti angeli permittunt.

D. Scis per quod hi liberentur?---M. Missae, eleemosynae, orationes, aliique pii labores his prosunt; maxime si ipsi viventes haec pro aliis fecerunt. Et quidam ex his septimo die, alii trigesimo, alii anniversario liberantur: quidam vero post multum tempus. Tamen post judicium omnes, ut dictum est, angelis coaequabuntur.

D. Cur magis aguntur hi dies?---M. Tria et quatuor sunt septem: per tria, fides Trinitatis; per quatuor, homo qui constat ex quatuor elementis, [Col. 1158B] intelligitur. Anima etiam habet tres vires, quae sunt rationalis, irascibilis, concupiscibilis; et omne tempus septem diebus volvitur. Agitur itaque septimus dies, ut quidquid anima in tribus viribus suis per quatuor qualitates corporis, per septem dies hujus temporis peccavit contra septiformem Spiritum, quem in baptismo suscepit, in fide Trinitatis relaxetur. Triginta per tria et decem surgunt; per tria, nova lex propter fidem Trinitatis, per decem, vetus lex propter Decalogum intelligitur. Triginta etiam diebus omnis mensis labitur. Agitur itaque trigesimus dies, ut quidquid homo in mensibus in nova vel in veteri lege deliquit, deleatur. Annus est Christus, ut dicitur: Annus acceptabilis Domino (Isa. LVIII, 5). Menses sunt duodecim apostoli, ut dicitur: [Col. 1158C] Benedices coronae anni benignitatis tuae (Psal. LXIV, 12). Solis cursus per annum, reditus lunae post mensem. Agitur igitur anniversarius dies, ut quidquid contra solem justitiae Christum, et lunam ejus Ecclesiam, et doctrinam apostolorum, qui sunt menses boni anni, egit, remittatur.



3. De Purgatorio.

D. Quid prodest [(238) 1Kb] purgatorius ignis?---M. Quibusdam est purgatio in ista vita cruciatus corporis quos mali eis aliquando inferunt; aliquibus afflictiones carnis, quas sibi per jejunia, per vigilias, per alios labores ipsi ingerunt; quibusdam vero charorum vel rerum amissio; quibusdam dolores, vel aegritudo; aliquibus victus vel vestitus egestas; [Col. 1158D] quibusdam ipsius mortis acerbitas. Post mortem vero purgatio erit aut nimius calor ignis, aut magnus rigor frigoris, aut aliud quodlibet genus poenarum; de quibus tamen minimum majus est quam maximum quod in hac vita excogitari potest. Dum ibi sunt positi, interdum apparent eis angeli, vel alii sancti, in quorum honore aliquid egerunt in hac vita; et aut auram, aut suavem odorem, aut [Col. 1159A] aliquod solamen eis impendunt, usque dum liberati introibunt in illam aulam quae non recipit ullam maculam.

D. Quali forma sunt ibi positi?---M. In forma corporum quam hic gesserunt. Dicitur et de daemonibus, quod eis corpora de aere dentur, in quibus crucientur.

D. Cum corpus sit insensibile, et per se nihil possit operari, nisi quod anima per illud operatur, quasi per instrumentum, qua ratione damnatur?---M. Cum homines inimicum suum obsident, prius aedificia sua destruunt, vel incendunt: post ipsum excruciatum interimunt, ut et de amissis rebus doleat in animo, et de illatis vulneribus in corporis exitio. Corpus est animae vestimentum, vel habitaculum: [Col. 1159B] quod quia contempto [(239) 1Kb] Creatore anima dilexit, destruitur, et cum ea comburitur, ut et de sui habitaculi vel vestimenti incendio crucietur. Est et animae instrumentum, non quale est tubicini tuba, vel carpentario ascia; sed ita ei coadunitur, ut quidquid egerit anima, corpus etiam fecisse dicatur, et ideo juste cum ea damnatur.

D. Quot animae pervenient ad coelum?---M. Quot angeli ibi permanserunt: quae singulae singulis ordinibus angelorum associabuntur, prout in meritis a Deo discernuntur.



4. De malorum deductione ad inferos, et de poenis quas ibi sustinent.

D. Satis mihi fecisti de his: nunc dic quanter agatur circa malorum exitum.---M. Cum mali in extremis sunt, daemones maximo strepitu conglobati [Col. 1159C] veniunt aspectu horribiles, gestibus terribiles, qui animam cum pervalido tormento de corpore excutiunt, et crudeliter ad inferni claustra pertrahunt.

D. Quid est infernus; vel ubi?---M. Duo sunt inferni: superior, et inferior. Superior, infima pars hujus mundi, quae plena est poenis; nam hic exundat nimius aestus, magnum frigus, fames, sitis, varii dolores corporis; et verbera animi, ut timor et verecundia. De hoc dicitur: Educ de carcere, hoc est, de inferno animam meam (Psal. CXLI, 8), id est vitam meam. Inferior vero est locus spiritualis, ubi ignis inexstinguibilis, de quo dicitur: Eruisti animam meam de inferno inferiori (ibid. LXXXV, 13). Qui sub terra dicitur esse, ut sicut corpora peccantium [Col. 1159D] terra cooperiuntur, ita animae peccantium sub terra in inferno sepeliantur; ut de divite dicitur: Sepultus est in inferno (Luc. XVI, 22). In quo novem species poenae esse leguntur.

D. Quae sunt illae?---M. Prima ignis, qui sic semel accensus est, ut si totum mare influeret, non exstingueretur. Cujus ardor sic istum materialem vincit ignem, ut iste pictum ignem; ardet, et non lucet. Secunda poena est intolerabile frigus, de quo dicitur: Si igneus mons immitteretur, in glaciem verteretur. De his duabus dicitur: Illic erit fletus et stridor dentium (Matth. XXIV, 51), quia fumus [Col. 1160A] excitat fletum oculorum, frigus stridorem dentium. Tertia, vermes immortales, vel serpentes et dracones visu et sibilo horribiles, qui ut pisces in aqua, ita vivunt in flamma. Quarta, fetor intolerabilis. Quinta, flagra caedentium, ut mallei ferrum percutientium. Sexta, tenebrae palpabiles, ut dicitur: Terra tenebrarum, ubi nullus ordo, sed sempiternus horror inhabitat (Job X, 22). Septima, confusio peccatorum, quia omnia peccata ibi patent omnibus, et se abscondere non valent. Octava, horribilis visio daemonum et draconum quos igne scintillante vident, et miserabilis clamor flentium et insultantium. Nona, sunt ignea vincula, quibus in singulis membris constringuntur.

D. Quare tot miserias patiuntur?---M. Quia consortium [Col. 1160B] novem ordinum angelorum neglexerunt, juste novem tormentis addicti moerebunt. Et quia in igne concupiscentiarum hic exarserunt, juste ibi in igne ardebunt. Quia vero frigore malitiae hic riguerunt, juste ibi poenali frigore stridebunt. Dicuntur namque exterius igne candere, ut ferrum in fornace; interius frigere, ut glacies in hieme, ut dicitur: Transibunt ab aquis nivium, ad calorem nimium (Job XXIV, 19). Et quia invidia et odium hic eos ut vermes corroserunt, merito eos ibi vermes mordebunt. Qui autem hic fetore luxuriae dulciter delectabantur, juste ibi fetore putrido atrociter cruciantur. Et quia hic disciplinam recipere noluerunt, et cum hominibus flagellari non meruerunt; ibi ideo sine cessatione loris tunduntur, ut dicitur: [Col. 1160C] »Sunt parata judicia blasphematoribus, et percutientes mallei stultorum corporibus.« Quia tenebras vitiorum hic amaverunt, et ad lucem Christum venire noluerunt, ideo horridis tenebris ibi obscurabuntur, ut dicitur: »In aeternum non videbunt lucem.« Et quia hic peccata confiteri despexerunt, quae facere non erubuerunt; ideo omnibus ibi nudi et aperti perpetuo confundentur. Quia hic bona videre et audire dedignabantur; juste ibi terribili visu et miserabili auditu replebuntur. Et quia hic per singula vitia deflui erant, juste ibi erunt per singula membra catenis constricti. Optabunt mori, et mors fugiet ab eis.

D. Qualiter sunt ibi positi?---M. Capita sunt eis deorsum mersa, dorsa ad invicem versa; pedes sursum [Col. 1160D] erecti, et in poenas undique distenti.

D. Heu quid unquam natus est homo, qui tali plectetur supplicio?---M. Quid fles? quid lacrymis fluis? Diabolus tantum et sua membra ista patientur.

D. Qui sunt membra diaboli?---M. Superbi, invidi, fraudulenti, infidi, gulosi, ebriosi, luxuriosi, homicidae, fures, crudeles, praedones, latrones, immundi, avari, adulteri, fornicatores, mendaces, perjuri, blasphemi, malefici, detractores, discordes. Qui in his fuerint inventi, in praedicta supplicia ibunt nunquam redituri.



5. Quomodo beati erga damnatos se habeant.
[Col. 1161A]

D. Heu! videbunt eos justi?---M. Justi videbunt malos in poenis, ut magis gaudeant quod has evaserint poenas: mali etiam ante judicium videbunt bonos in gloria, ut magis doleant quod hanc neglexerunt; post judicium autem boni videbunt semper malos in poenis; mali vero nunquam amplius videbunt bonos.

D. Non dolebunt justi cum eos viderint ita torqueri? ---M. Non: licet pater videat filium, aut filius patrem in poena; aut filia matrem, aut mater filiam ibi conspiciat, aut vir uxorem, aut uxor virum; non solum non dolent, sed ita est eis delectabile hoc videre, sicut nobis cum videmus pisces in gurgite ludere, ut dicitur: Laetabitur justus, cum [Col. 1161B] viderit vindictam peccatorum (Psal. LVII, 11).

D. Non orant justi pro eis?---M. Contra Deum sentirent, si pro damnatis orarent: ita enim Deo uniti sunt, quod eis judicia Dei per omnia placebunt; ideo et in eis gaudebunt.



6. Quis infernus justorum animas ante Christi adventum exciperet.

D. In quo inferno erant justi ante adventum Christi? ---M. In superiori, in quodam loco juncto inferiori, in quo poterant alterutrum conspicere. Qui erant ibi, quamvis carerent supplicio, videbantur sibi esse quodammodo in inferno, cum essent separati a regno. Illis autem qui erant in inferiori inferno, videbatur quod illi qui erant in illo inferno juncto inferiori, erant in refrigerio paradisi; unde [Col. 1161C] et dives rogabat a Lazaro guttam super se stillari.

D. Quam poenam habebant ibi?---M. Quasdam tenebras tantum, unde et dicitur: Habitantibus in regione umbrae mortis lux orta est eis (Isa. IX, 2). Quidam ex eis erant in quibusdam poenis. Venit ergo Dominus ad infernum superiorem, nascendo, ut liberaret oppressos a diabolo; descendit ad infernum inferiorem moriendo, ut redimeret captivos a tyranno, ut dicitur: Dices his qui vincti sunt, Exite, et his qui in tenebris sunt, Revelamini (Isa. XLIX, 9). Vinctos vocat qui erant in poenis: alios vero in tenebris: quos omnes absolvit, et in gloriam duxit rex gloriae.



7. Quomodo beati se invicem cognoscant, et pro nobis intercedant.

[Col. 1161D] D. Cognoscunt se justi et boni in gloria?---M. Animae justorum omnes justos cognoscunt et nomine et genere, et merita ipsorum, quasi semper cum eis fuissent. Malos omnes etiam in tantum cognoscunt, ut propter quod meritum unusquisque ibi sit, sciant. Mali quoque malos cognoscunt, et bonos quos vident, in tantum ut etiam nomina illorum sciant; ut dives nomina [(240) 1Kb] Abrahae et Lazari cognovit [(241) 1Kb] .

D. Orant animae pro charis suis?---M. Justi orant pro his quos in Domino amaverunt, vel pro his qui eos invocant, ut a malo serventur et a mundi tentamentis [Col. 1162A] liberentur; et si in errore sunt, ut corrigantur, et eis celerius associentur.

D. Qualiter orant Deum?---M. Desiderium illorum est oratio eorum. Quidquid enim desiderant, sine dilatione percipient. Illorum etiam orare, est cruciatus corporis vel bene gesta pro Christo, Deo repraesentare. Non tamen aliquid orant, nisi quod ipse Deus disposuit facere: alioquin incassum orarent.



8. De gaudio, et mansionibus, scientia, et apparitione beatorum: itemque de spectris per damnatos exhibitis.

D. Habent plenum gaudium Sancti?---M. Nequaquam. Sicut enim vocati ad convivium venientes [Col. 1162B] de sua vocatione et susceptione sunt laeti, de absentibus amicis solliciti, donec simul conveniant omnes: ita animae justorum de sua nunc quidem gloria laetantur, de absentia autem nostra sollicitantur. Cum autem corpora sua receperint, et omnes in unum convenerint, tunc plenum gaudium habebunt.

D. Quae est domus Patris, et multae mansiones? ---M. Domus Patris est visio omnipotentis Dei, in qua justi, ut in Domino gloriantur. Mansiones diversae sunt pro meritis remunerationes.

D. Sciunt animae quae hic geruntur?---M. Animae justorum sciunt omnia quae hic aguntur; quae autem in poenis sunt, nesciunt nisi quae eis angeli vel sancti referunt. Quae vero in inferno sunt, non plus [Col. 1162C] norunt quid hic agatur, quam vivi sciunt quid ibi geratur. Ut tamen olim prophetae quaedam sciverunt, quae alii ignoraverunt, non tamen omnia; ita quaedam animae inter malos quaedam sciunt, quae aliae nesciunt, quamvis non omnia. Itaque omnia quae sciunt, vel eis divinitus revelantur, vel eis a morientibus, et illuc venientibus nuntiantur.

D. Possunt animae apparere quando volunt, vel quibus volunt?---M. Animae sanctorum apparent quando volunt, et quibus volunt, sive vigilantibus, sive dormientibus. Quae autem in poenis sunt, non apparent, nisi ab angelis permittantur, et ut pro liberatione sua rogent, aut liberatae gaudium suum amicis suis nuntient. Quae autem in inferno sunt, nulli apparere possunt: si autem aliquando videntur [Col. 1162D] apparere, sive in somnis, sive vigilantibus, non illae sunt, sed daemones in illarum specie, qui etiam in angelos lucis se transfigurant, ut decipiant. Si autem veraciter contigerit, pro alicujus sancti merito fit: ut cum S. Martino anima latronis apparuit, ubi altare destruxit; aut pro admonitione, ut anima Benedicti papae in monasterio apparuit, cujus caput et cauda asinus, medietas ursus fuit, quae se die noctuque per aspera et ignea loca trahi, et post judicium deglutiendam asseruit olla gehennali.

D. In qua forma apparent?---M. In humano corpore assumpto de aere.



9. Unde somnia.
[Col. 1163A]

D. Unde veniunt somnia?---M. Aliquando a Deo, cum aliquid futuri revelatur; sicut Joseph per stellas et manipulos quod fratribus suis praeferretur. Aut aliquid necessarium admonetur, ut alio Joseph, ut fugeret in Aegyptum. Aliquando a diabolo, cum aliquid tentare aut bonum impedire nititur; ut in passione Domini de uxore Pilati legitur. Aliquando ab ipso homine, cum quod viderit, vel audierit, vel cogitaverit, hoc in somnis imaginatur, et in timore positus per tristia, et in spe per laeta ludificatur.



10. De Antichristo, et adventu Enoch ac Eliae.

D. Benedictum Dei verbum, qui tot secreta mihi reserat per os tuum. Nunc si rogare auderem, libenter de Antichristo audirem.---M. Antichristus [Col. 1163B] in magna Babylonia de meretrice generis Dan nascetur. In matris utero diabolo replebitur, et in Corozaim a maleficis nutrietur. Universo orbi imperabit, et totum genus humanum sibi quatuor modis subjugabit. Uno modo: nobiles sibi divitiis adsciscet, quae sibi maxime affluent, quia omnis pecunia abscondita erit ei manifesta. Secundo modo: vulgus sibi terrore subdet, quia maxima saevitia in Dei cultores furiet. Tertio modo: sapientia et incredibili eloquentia clerum obtinebit, quia omnes artes et omnem Scripturam memoriter sciet. Quarto modo: mundi contemptores, ut sunt monachi, signis et prodigiis fallet. Faciet enim tam stupenda miracula, ut jubeat ignem de coelo descendere, et adversarios suos coram se consumere, et mortuos resurgere, et [Col. 1163C] sibi testimonium dare.

D Suscitabit mortuos vere?---M. Nequaquam, sed diabolus ejus maleficiis corpus alicujus intrabit, et illud apportabit, et in illo loquetur; ut quasi vivum videatur, ut dicitur: In omnibus signis et prodigiis mendacibus (II Thess. II, 9). Hic antiquam Hierusalem reaedificabit, in qua se ut Deum coli jubebit. Hunc Judaei ex toto orbe venientes summo voto suscipient; sed per praedicationem Eliae et Enoch ad Christianam religionem redibunt, et omnes pene dirum martyrium subibunt.

D. Quali aetate venient illi duo?---M. In ea qua assumpti sunt: qui etiam ab Antichristo, qui vocatur Antemos, id est contrarius; vel Arneomai, id [Col. 1163D] est nego, vel, Titan, id est sol vel gigas, interficientur. Hic per tres annos et dimidium monarchiam obtinebit; deinde tentorium suum ad expugnandos justos in monte Oliveti extendet, in quo invenietur subita morte mortuus spiritu oris Domini, id est jussu Dei interfectus; ut dicitur: »Praecipitabit Dominus inclytum universae terrae in monte sancto.«

D. Cum dictum sit: Dies illi propter electos breviabuntur (Matth. XXIV, 22): erunt tunc dies breviores, quam nunc?---M. Dies tunc ita longi erunt sicut nunc, ut dicitur: Ordinatione tua perseverat dies (Psal. CXVIII, 91). Sed dies dicuntur breviari, quia per breve tempus, id est tres annos et semis regnabit. Porro corpora hominum creduntur futura minora [Col. 1164A] quam nostra, sicut nostra etiam minora quam antiquorum.

D. Quid postea erit?---M. Relinquentur quadraginta dies his qui ejus errore vel fallacia lapsi sunt, ut poenitere possint; post haec qua die judicium fiet, omnis homo ignorat.



11. De novissima tuba, et resurrectione.

D. Quid est novissima tuba?---M. Cum Dominus legem daret in monte, audita est vox tubae: ita angeli ad hoc constituti, corporibus et tubis de aere sumptis, terribile judicium Dei sonitu tubae intonabunt; ut dicitur: Canet enim tuba, et mortui resurgent (I Cor. XV, 52). Et iterum: Periit memoria eorum cum sonitu (Psal. IX, 7), et altissima voce mortuis clamabunt, Surgite; ut dicitur: Media nocte [Col. 1164B] clamor factus est (Matth. XXV, 6). Ad quam vocem omnes mortui, boni et mali, in ictu oculi, id est quam cito possis oculum aperire, imo aperto oculo lucem videre, resurgent.

D. Quae est prima resurrectio?---M. Sicut duae sunt mortes, ita sunt duae resurrectiones: una animarum, altera corporum. Cum homo peccat, anima moritur; quia a vita Deo deseritur, et in corpore quasi in sepulcro sepelitur: cum vero per poenitentiam ad vitam Deum redit, quasi a morte resurgit. Alia erit corporum.

D. Qua die?---M. In die Paschae, ea hora qua Christus resurrexit.

D. Erit aliquis tunc in mundo?---M. Ita plenus erit mundus tunc hominibus, ut est hodie, qui ita operantes [Col. 1164C] erunt, ut hodie. Quidam arabunt, quidam navigabunt, quidam aedificabunt, quidam aliud et aliud facient.

D. Quid de illis fiet?---M. Justi, cum resurgent, mox ab angelis in aera obviam Christo rapientur, et electi viventes cum eis rapientur, et in ipso raptu morientur, et reviviscent: hoc praecessit in Maria matre Domini, et Joanne Evangelista: Maria, quae recepto corpore post mortem in gloriam est assumpta; Joannes qui vero fuit corpore raptus, et in ipso raptu creditur mortuus et reviviscens. Reprobi de ipso terrore morientur, et confestim reviviscent: et hoc est judicare vivos et mortuos.

D. Resurgent qui in matris sunt mortui uteris? [Col. 1164D] ---M. Quotquot vitalem spiritum acceperunt, resurgent.

D. Qua aetate, vel mensura?---M. Qua erant, si essent triginta annorum; vel futuri essent, nisi ante morerentur.

D. Aliquando lupus devorat hominem, et caro hominis vertitur in suam carnem: lupum vero ursus, ursum leo devorant; quomodo resurget ex his homo?---M. Quod caro fuit hominis, resurget; quod bestiarum, remanebit. Scit enim haec bene secernere, qui scivit ex nihilo cuncta condere. Sive ergo membratim a bestiis, sive a piscibus, seu a volucribus devorentur, omnes in resurrectione reformabuntur in tantum ut nec capillus de eis pereat.

D. Si capilli et ungues praecisi in locum suum [Col. 1165A] redeunt, nonne deformes erunt?---M. Non est intelligendum quod sint reducendi in priorem locum; sed sicut figulus si vas noviter factum frangat, et de eodem luto aliud faciat, non attendens, quid prius ansa vel fundus fuerit: ita format Deus de eadem materia, aliud corpus huic valde dissimile, cui omnis deformitas et infirmitas absit, et omnis integritas et decor adsit: quamvis unumquodque membrum in locum suum Deus decenter restaurare possit.

D. Qui hic habuerunt bina capita, vel plura membra, vel quibus defuerunt aliqua, aut pingues aut macri fuerunt, resurgent tales?---M. Qui hic habuerunt duo capita, duo inde corpora resurgent, et unaquaeque anima habebit suum corpus, cui [Col. 1165B] nihil indecens vel deforme adhaereat, sed omnia membra sana et integra, et omni pulchritudine plena habebit.

D. Quid sentis de abortivis?---M. In quantum est semen patris resurget in patre; in quantum sanguis matris, resurget in matre.

D. Qualia corpora justi habebunt?---M. Immortalia et incorruptibilia, et ut splendidum vitrum perlucida. Reprobi quoque similiter immortalia, quoniam sine fine jugiter in morte dolentia; et incorruptibilia in hoc quod cum omnibus poenis afficiantur, non consumantur; sed tantum tenebrosa.



12. De judicio ejusque circumstantiis.

D. Qua hora fiet judicium?---M. Media nocte, qua hora angelus Aegyptum devastavit, et Dominus [Col. 1165C] infernum spoliavit, ea hora electos suos de hoc mundo liberabit.

D. Qualiter veniet Dominus ad judicium?---M. Sicut, cum imperator ingressurus est civitatem, corona ejus, et alia insignia praeferuntur, per quae adventus ejus cognoscitur; ita Christus in ea forma qua ascendit, cum ordinibus omnibus angelorum ad judicium veniet angeli crucem ejus ferentes praeibunt; mortuos tuba et voce in occursum ejus excitabunt, omnia elementa turbabuntur, tempestate ignis et frigoris mixtim undique furente; ut dicitur: Ignis ante ipsum praecedet, et in circuitu ejus tempestas valida (Psal. XLIX, 3); et alibi: Pugnabit orbis terrarum pro eo contra insensatos (Sap. [Col. 1165D] V, 21)

D. Erit judicium in valle Josaphat?---M. Vallis Josaphat dicitur vallis judicii. Vallis est semper juxta montem. Vallis est hic mundus, mons est coelum. In valle ergo fit judicium, id est in isto mundo, scilicet in aere, ubi justi ad dexteram Christi, ut oves, statuentur; impii autem, ut haedi, ad sinistram ponentur.

D. Quomodo ad dexteram vel sinistram?---M. Ad dexteram, scilicet, sursum in gloria; ad sinistram, deorsum in terra. Justi enim geminis alis charitatis ad alta sublevabuntur; ut dicitur: Sancti sument pennas ut aquilae (Isa. XL, 31). Impii autem [Col. 1166A] peccatis ut plumbum ad terrena, quibus toto corde inhaeserant, deorsum deprimentur.



13. De judice et assessoribus.

D. Quali forma apparebit ibi Dominus?---M. Electis in ea forma qua in monte apparuit: reprobis vero in ea qua in cruce pependit.

D. Erit crux ibi, lignum, scilicet, in quo Dominus passus est?---M. Nequaquam, sed lux in modum crucis splendidior sole.

D. Quare faciet Filius judicium?---M. Filius similitudo Dei est; angelus autem et homo usurpaverant sibi similitudinem Dei: justum est ergo ut cui facta est injuria, judicium faciat pro vindicta: quamvis Pater et Spiritus sanctus ei cooperentur.

D. Erit ibi sedes in qua sedeat, ut dicitur: Sedebit [Col. 1166B] super sedem majestatis? (Matth. XXV, 31.)--- M. Christus dicitur nunc stare, et pro sponsa sua pugnare: tunc devictis hostibus, et sponsa ad se recepta in majestate sedebit: hoc est, humanitas in divinitate requiescet. Super sedem suam etiam sedebit, quia ab omni labore in Ecclesia cessabit. Tamen quia homo ibi apparebit, super sedem de aere assumptam ut judex sedere creditur.

D. Habebunt apostoli sedes, ut dicitur: Sedebitis super sedes duodecim, judicantes duodecim tribus Israel? (Matth. XIX, 28.)---M. Conscientiae eorum sunt sedes eorum, in quibus devicto mundo et vitiis, quasi in sede triumphantes quiescent. Sed et ipsi super sedes de aere videbuntur sedere, ut dicitur: Sedebunt super sedes in judicio.

[Col. 1166C] D. Qualiter fiet judicium?---M. Nunc sunt bon, et mali mixti; et multi videntur boni, qu sunt mali; et multi putantur mali, qui sunt boni. Tunc ab angelis boni a malis, ut grana a paleis, secernentur, et in quatuor ordines dividentur. Unus ordo est perfectorum cum Deo judicantium. Alter justorum, qui per judicium salvantur. Tertius impiorum sine judicio pereuntium. Quartus malorum, qui per judicium damnantur.

D. Qui sunt qui judicant?---M. Apostoli, martyres, confessores, monachi, virgines.

D. Quomodo judicabunt justos?---M. Monstrabunt eos suam doctrinam et sua exempla fuisse imitatos, et ideo regno coelorum [(242) 1Kb] dignos.



14. De judicandis et sine judicio perituris; de ira Dei, et de apertione librorum.
[Col. 1166D]

D. Qui sunt qui judicabuntur?---M. Qui opera misericordiae in legitimo conjugio exercuerunt, vel qui peccata sua poenitentia et eleemosynis redemerunt, eis dicetur: Venite, benedicti Patris mei; esurivi et dedistis mihi manducare, etc. (Matth. XXV, 34, 35.)

D. Dicentur haec sonis verborum?---M. Cum Christus homo ibi apparebit, et ipsi in corporibus adsistent, potest esse quod haec verba sonaliter fient. Tamen, cum sit ibi omnibus manifestum per quod meritum quisque salvetur ve damnetur, magis [Col. 1167A] nobis per haec verba innuitur, per quae merita salventur.

D. Quomodo judicabuntur?---M. Coelesti palatio, qui haec fecerunt, digni censebuntur.

D. Qui sunt qui sine judicio peribunt?---M. Qui sine lege peccaverunt, pagani, scilicet, et illi Judaei, qui fuerunt post passionem Christi. Nam post suam passionem legis observatio reputatur idololatriae superstitio.

D. Videbunt ipsi Christum?---M. Videbunt, sed ad sui perniciem, ut dicitur: Videbunt in quem transfixerunt (Joan. XIX, 37); omnes namque impii in necem Domini consenserunt.

D. Quare dicitur de eis: Non resurgent impii in judicio? (Psal. I, 5.)---M. Non continget illis, ut [Col. 1167B] ibi judicent; sicut hic fecerunt. De his dicitur: Pones eos ut clibanum ignis in tempore vultus tui (Psal. XX, 10).

D. Qui sunt qui judicabuntur, et peribunt?--- M. Judaei, qui ante adventum Christi sub lege peccaverunt; et mali Christiani, qui malis operibus Deum negaverunt; his dicetur: Discedite a me maledicti; esurivi, et non dedistis mihi manducare, etc. (Matth. XXV, 42). Quibus verbis innuitur quod ideo damnentur, quia crimina sua eleemosynis redimere contempserunt. Et debes notare quod non dicit: Venite, benedico vos, nec dicit: Discedite, maledico vos; sed, quia estis benedicti, venite; et, quia estis maledicti, discedite.

D. Quis benedixit istos? vel quis maledixit illos? [Col. 1167C] ---M. Spiritus sanctus quotidie per ora amicorum et inimicorum electos benedicit, ut dicitur: Benedicti vos a Domino (Psal. CXIII, 15). Et iterum: Benedictio Domini super vos (Psal. CXXVIII, 8). Reprobos vero per ora omnium maledicit ut dicitur: Maledicti qui declinant a mandatis tuis (ibid., 21).

D. Quomodo judicabunt eos Sancti?---M. Suis meritis ostendent eos nec facta nec dicta sua secutos, et ideo omni supplicio dignos: hos in ira sua conturbabit Deus, et devorabit eos ignis.

D. Habet Dominus furorem vel iram?---M. In Domino non sunt tales motus: qui, ut dicitur: Omnia cum tranquillitate judicat (Sap. XII, 8); sed cum in reos sententia justae damnationis profertur, [Col. 1167D] irasci eis, qui haec patiuntur, videtur.

D. Habebunt justi defensores, aut mali accusatores?---M. Habebunt conscientias suas. Ita namque omnes a fulgore crucis illustrabuntur, ut sicut nunc sol ab omnibus videtur; ita omnium hominum conscientiae tunc ab omnibus in propatulo videantur.

D. Quid est quod dicitur, Libri aperti sunt; et liber vitae, et judicati sunt mortui de his quae erant scripta in libris? (Apoc. XX, 12.)---M. Libri sunt prophetae, sunt apostoli, sunt alii perfecti. Qui libri aperti erunt, quia doctrina et exempla eorum omnibus patebunt; in quibus omnes, quasi in libris, videbunt quid facere vel quid vitare debuerunt. Liber vero vitae est vita Jesu, in qua omnes quasi in libro legent quid de praeceptis ejus, vel fecerunt, [Col. 1168A] vel neglexerunt. Liber vitae est etiam vis divina, in qua omnes suas conscientias quasi scriptas videbunt.



15. De subsecuturis universale judicium, et mundi conflagratione; ac de reformatione.

D. Quid sequitur?---M. Peracto judicio, diabolus cum toto corpore suo, id est cum omnibus impiis, in carcerem, id est in stagnum ignis et sulphuris praecipitabitur: Christus vero cum sponsa sua, id est omnibus electis, cum triumphali gloria in civitatem Patris sui coelestem Hierusalem revertetur.

D. Quid est, Transiens, ministrabit illis? (Luc. XII, 37.)---M. Hoc est remota servili forma, talem qualis est ostendet se electis in Patris gloria, ut dicitur: Manifestabo illis me ipsum (Joan. XIV, 21).

[Col. 1168B] D. Quid est, Tradet regnum Deo et Patri (I Cor. XV, 24), et Deus erit omnia in omnibus? (Coloss. III, 11.) ---M. Id est Christi humanitas, et tota Ecclesia in divinitate regnabunt; et Deus erit gaudium omnium, et gaudium singulorum. Singuli namque singulare gaudium habebunt, et omnes simul de visione Dei gaudebunt.

D. Quid postea de mundo erit?---M. Conflagrabitur. Sicut enim olim aqua diluvii mundo praevaluit, et super montes omnes cubitis quindecim excrevit, ita tunc ignis praevalens super omnes montes quindecim cubitis altius ardebit.

D. Interibit peintus mundus?---M. Rerum mutabilitas, et poenae peccati, scilicet, frigus, aestus, grandines, turbines, fulgura, tonitrua et aliae incommoditates [Col. 1168C] penitus interibunt: elementa vero purgata permanebunt, ut dicitur: Mutabis ea, et mutabuntur (Psal. CI, 27). Sicut enim praesens figura nostrorum corporum transibit, et longe aliam huic incomparabilem habebit, ita praesens mundi figura penitus praeteribit, et longe alia incomparabilis gloriae forma erit, ut dicitur: Faciet Dominus coelum novum et terram novam (Isa. LXV, 17). Denique coelum, sol, luna, stellae, aquae, quae nunc festinant cursu irretardabili, quasi cupientes in meliorem statum immutari, tunc fixa stabiliter manebunt, et quieta, et mirabili glorificatione immutata. Nam coelum gloriam solis induet: sol septempliciter plus quam nunc lucebit, ut dicitur: Sol habebit lumen [Col. 1168D] septem dierum. Luna et stellae vestientur ineffabili splendore. Aqua, quae Christi corpus tingere meruit, et sanctos in baptismate lavit, omnem decorem crystalli transcendet. Terra, quae in gremio suo Domini corpus confovit, tota erit ut paradisus. Et quia Sanctorum sanguine est irrigata, odoriferis floribus, liliis, rosis, violis immarcessibiliter erit perpetuo decorata. Et haec est mutatio dexterae excelsi, quia terra, quae erat maledicta, et spinis addicta, tunc in perpetuum a Domino erit benedicta, et labor et dolor non erit ultra.



16. De corporibus beatorum, et eorum adjunctis.

D. Replesti me de bonis domus Domini: dic, qualia corpora habebunt sancti?---M. Septies quam sol splendidiora, et prae animo agiliora.

[Col. 1169A] D. In qua aetate, vel in qua mensura erunt?--- M. Ut Christus, quando resurrexit. Verumtamen cum sit hic delectabile pueros senibus mistos, viris mulieres, longis breves junctos cernere; credibile est multo delectabilius esse ibi singulis aetatibus, singulis mensuris utrumque sexum virorum et mulierum conspicere: sicut hic delectabile est diversas voces in organis vel in fidibus audire. Unde magis credendum est omnes in illa aetate, et in illa mensura resurgere, et ibi apparere, qua contigit eos hinc migrare.

D. Erunt vestiti, an nudi?---M. Nudi erunt, sed omni decore fulgebunt; et non plus de aliis membris, quam nunc de gratiosis oculis erubescent. Salus autem justorum et laetitia erunt illorum vestimenta: [Col. 1169B] nam Dominus induet corpora eorum vestimento salutis, et animas eorum indumento laetitiae. Et sicut hic sunt diversa genera florum, ut in liliis albedo, et in rosis rubedo: ita diversa gratia colorum creditur fore in corporibus Sanctorum, ut alium colorem martyres, alium habeant virgines; et haec pro vestimentis reputabuntur,



17. De operatione et gaudio beatorum.

D. Possunt libenter facere quod volunt?---M. Nihil nisi bonum volunt, ideo quidquid volunt, libere agunt; et ubicunque esse volunt, sine mora ibi sunt.

D. Quid operantur?---M. Vacant et vident Deum, et in saecula saeculorum laudant eum.

[Col. 1169C] D. Quae est laudatio Sanctorum?---M. Deum sanctos ibi laudare est tantum de visione Dei gaudere.

D. Recordantur malorum quae in corpore patiebantur? ---M. Omnium recordantur.

D. Non habent inde dolorem?---M. Imo majus gaudium habebunt, quod haec omnia devicerunt: sicut aliquis qui olim periculum belli evasit, et hoc post gaudens amicis narrat.

D. Super altitudinem terrae sustulit me tua aurea lingua. Nunc eia, dic mihi illorum gaudia?---M. Gaudia itaque Sanctorum erunt, quae oculus non vidit, nec auris audivit, nec in cor hominis ascendit, quae praeparavit Deus his qui diligunt eum (I Cor. II, 9).

D. Quae sunt haec?---M. Vita aeterna, beatitudo [Col. 1169D] sempiterna, omnium bonorum sufficientia sine omni indigentia.

D. Hoc planius edicito.---M. Septem speciales glorias corporis habebunt, et septem animae. In corpore quidem pulchritudinem, velocitatem, fortitudinem, libertatem, voluptatem, sanitatem, immortalitatem: In anima autem sapientiam, amicitiam, concordiam, potestatem, honorem, securitatem, gaudium.



18. De corporum dotibus in beatis.

D. Levasti me super me. Haec sunt quae concupivit anima mea audire. Rogo te, haec aliquibus modis exprime.---M. Placeretne tibi si esses ita pulcher ut Absalon in cujus corpore non erat [Col. 1170A] macula, et cujus coma multo pretio ponderabatur praecisa?

D. O gloria!---M. Quid si cum hoc decore esses tam velox quam Asael, qui cursu pedum praevertebat capreas.

D. O gratia!---M. Quid si cum his duobus ita esses fortis ut Samson, qui mille viros armatos prostravit una mandibula?

D. O ingens decus!---M. Quid si cum his tribus esses tam liber quam Augustus, cui totus mundus servivit?

D. O claritudo!---M. Quid si cum his quatuor ita voluptate afflueres ut Salomon, qui nunquam cordi suo aliquid denegabat quod desiderabat?

D. O dulcedo!---M. Quid si cum his quinque [Col. 1170B] ita sanus esses ut Moyses, cui nunquam dens motus est, nec caligavit oculus?

D. O sanitas!---M. Quid si his omnibus habitis deberes ita fieri longaevus ut Mathusalem, qui pene ad mille annos vixit?

D. O magnificentia! Mihi videtur, si cui optio ex his eligendi daretur, unumquodque pro regno jure eligeretur: si quis autem his omnibus polleret, merito toti mundo praeferendus esset.---M. Oportet, ut interdum sileas, dum praestantiora audias. Quid si cum his omnibus superioribus ita sapiens esses ut Salomon, cui omnia abscondita et occulta erant manifesta?

D. O decus, vel sapientia!---M. Quid si super haec omnes homines tibi essent amici, ut David [Col. 1170C] Jonathae, quem dilexit ut animam suam?

D. O beatitudo!---M. Quid si insuper omnes tibi essent ita concordes, ut Laelius Scipioni, de quibus neuter nisi quod alter voluit?

D. O ineffabilitas!---M. Quid si ad haec omnia ita potens esses, ut Alexander Magnus, qui Asiam, Africam, Europam, sibi potenter subjugavit?

D. O sublimitas!---M. Quid si insuper ab omnibus ita honorareris, ut Joseph ab Aegyptiis, quem adoraverunt ut Dominum?

D. O celsitudo!---M. Quid si in his omnibus ita securus esses ut Elias et Enoch?

D. O magnitudo!---M. Quid si his omnibus habitis tale haberes gaudium, quale is habet qui cum [Col. 1170D] ad equuleum ducitur, repente in itinere ad regnum rapitur?

D. O majestas!---M. Quid si amicum haberes, quem ut teipsum diligeres, et is similiter ut tu his omnibus bonis abundaret; nonne duplex gaudium haberes?

D. O immensa delectatio!---M. Quid si multos amicos haberes, et nihilominus his bonis affluerent, nonne tot gaudia haberes?

D. O inenarrabilitas! Ita ego delector in sermonibus tuis, sicut in omnibus divitiis. Mihi videtur quod si quis quaedam ex his, non dico omnia, haberet; dignior toto mundo esset. Si quis autem his omnibus esset plenus, videretur jure Deus. ---M. Recte sentis nam his omnibus bonis ipsi [Col. 1171A] (id est, sancti) longe excellentius exuberant. Absalonis namque formositas ibi esset deformitas. Porro illorum speciositas erit ut solis claritas, ut dicitur: Fulgebunt justi sicut sol (Matth. XIII, 43), qui tunc septuplo plus quam nunc fulgescet. Et hoc eis promittitur: Reformabit corpus humilitatis nostrae configuratum corpori claritatis suae (Philip. III, 21). Nemo dubitat quin corpus Christi clarius sit quam sol, utpote corpus Creatoris quam corpus creaturae; homines vero templa Dei dicuntur, quod sol non dicitur. Si ergo corpora sanctorum corpori claritatis Christi, quod est splendidius quam sol, configurantur; et Deus in eis, ut in templis, habitat; necesse est ut templa Dei magis perspicua sint quam sol. Ecce qualis sanctorum pulchritudo. [Col. 1171B] Asael agilitas esset ibi pigra tarditas. Sane ipsi veloces sunt ut quam cito oriens sol occidentem suo radio tangit, tam cito ab oriente in occidentem venire possint, et quam cito oculus se elevans visum ad coelum dirigit, tam cito ad terram de coelo, de terra ad coelum relabi poterunt: hoc etenim angeli facere possunt, quibus ipsi coaequales erunt, ut dicitur: Erunt aequales angelis Dei (Luc. XX, 36). Ecce qualis illorum velocitas Samsonis valetudo esset ibi invaletudo: nempe illorum talis erit valentia, ut si montes et omnem molem terrae pede vertere vellent; valenter possent, et tam facile, quam nunc videre: hoc enim nemo dubitat angelos posse, quibus ipsi aequales dicuntur esse. Ecce qualis justorum fortitudo. [Col. 1171C] Augusti imperatoris libertas esset ibi captivitas: qui potuit capi, ligari, claudi. Illorum vero talis est libertas, ut omnia obstantia penetrare valeant, et nulla creatura eos retinere queat; sicut sepulcrum corpus Domini tenere non potuit quin resurgeret, et januis clausis intraret. Huic ipsi configurabuntur. Ecce qualis illorum libertas.



19. De voluptate beatorum.

D. Salomonis deliciae essent eis miseriae. O qualis est illorum voluptas, quibus ipse Deus fons omnium bonorum est insatiabilis satians satietas! ---M. Duae sunt beatitudines: una minor paradisi, altera major coelestis regni. Quarum quia neutram experti sumus, de eis comparationem dare [Col. 1171D] nescimus. Et duae sunt miseriae: una minor hujus mundi, altera major inferni. E quibus quia unam quotidie experimur, comparationem de experta dare novimus. Sicut igitur si ferrum ignitum alicujus capiti esset infixum, et sic candens per omnia membra transiret: sicut ille dolorem interius et exterius haberet; ita ipsi per contrarium modum in omnibus membris suis interius et exterius voluptatem habent. Hic, id est in hoc mundo, est voluptas multitudinem virorum ac mulierum speciosarum videre, induere vestes pretiosas, praeclara aedificia cernere, dulcem cantum, sermonem concinnum, organa, lyras, citharas, et talia audire; thymiamata, et alias diversi pigmenti species odorare; variis epulis deliciari; blanda et mollia tractare; [Col. 1172A] multam pecuniam et variam supellectilem possidere; haec omnia illis infinite redundant. O qualem voluptatem visus ipsi habebunt, qui ita clausis sicut apertis oculis videbunt! Quibus singula membra, ut oculus solis erunt, qui Regem gloriae in decore suo cernent; omnes angelos et omnes sanctos interius et exterius conspicient. Gloriam Dei, gloriam angelorum, gloriam patriarcharum, gloriam prophetarum, gloriam apostolorum, gloriam martyrum, gloriam confessorum, gloriam virginum, et gloriam omnium sanctorum videbunt: suos oculos, suas facies, omnia membra sua interius et exterius, cogitationes singulorum intuebuntur: omnia quae sunt in novo coelo, et in nova terra contemplabuntur: inimicos suos, [Col. 1172B] qui se olim afflixerunt, in inferno jugiter videbunt; et de his omnibus ineffabiliter gaudebunt. O qualis voluptas auditus illorum, quibus incessanter sonabunt harmoniae coelorum, concentus angelorum, dulcisona organa omnium sanctorum! Olfactio qualis, ubi suavissimum odorem de ipso suavitatis fonte Deo haurient, et odorem de angelis et de omnibus sanctis percipient! Eia qualis voluptas gustus, ubi epulabuntur et exsultabunt in conspectu Dei (Psal. LXVII, 4); et cum apparuerit gloria Dei saturabuntur, et ab ubertate domus ejus inebriabuntur! (Psal. XXXV, 9.) Voluptas tactus qualis, ubi omnia aspera et dura aberunt, et omnia blanda et suavia arridebunt! O quam magna multitudo dulcedinis divitiarum, ubi in gaudio Domini [Col. 1172C] super omnia bona sua constituentur. Ecce tales sunt deliciae sanctorum. Moysis sanitas esset ibi infirmitas. Salus autem justorum a Domino. Quos si tentares impetere ferro, non plus posses laedere quam nunc radium solis secare; talis est sanitas justorum. Mathusalae longaevitas esset prolixae mortis difficultas, quos mors et dolor fugiunt, quia in perpetuum vivunt. En qualem habebunt vitae diuturnitatem, qui indeficientis vitae feliciter haereditabunt aeternitatem. Et haec tantum sunt bona corporis.



20. Dotes animarum in beatis; et quod de peccatis rite expiatis non erubescant, deque pleno omnium gaudio.

D. Sicut dulcis fons sitientem agricolam, ita delectabilis [Col. 1172D] favus de ore tuo distillans meam refocillat animam. Sed o incomparabiliter beati, qui ad tam ineffabilia bona sunt praedestinati!---M. Vere beati sunt, qui habitant in domo Domini, quia in his omnibus vivent in saeculum saeculi. His Salomonis sapientia esset magna insipientia. Porro ipsis omnis sapientia affluit: omnem scientiam de ipso fonte sapientiae hauriunt. Omnia quippe praeterita, praesentia, et si qua futura sunt, perfecte sciunt. Omnium omnino hominum, sive in coelo, sive in inferno, nomina, genera, opera bona vel mala unquam ab eis gesta norunt; et nihil est quod eos lateat, cum in sole justitiae pariter videant omnia.

D. Heu quantas lacrymas miseriae meae nunc cogit [Col. 1173A] me fundere fons tuae eloquentiae. Scient omnes sancti quod ego feci?---M. Utique, non solum quae fecisti, sed quae unquam vel cogitasti, vel dixisti, aut aliquis homo, sive bonum, sive malum, indelebiliter cognoscent.

D. Quid tunc valet confessio, et poenitentia peccatorum, si non delebuntur; et si ipsi debent turpia et foeda flagitia nostra scire, quae etiam exhorrescimus cogitare?---M. Quid abhorres? quid times? An vereris quod de tuis factis ibi confundaris? De foedissimis et turpissimis actibus tuis confessis et poenitentia lotis non plus verecundaberis, quam si quis nunc narraret tibi quae olim gessisti in cunis: nec plus erubesces, quam si vulneribus in praelio acceptis perfecte sanatus esses. Nihil est aliud peccata [Col. 1173B] dimittere vel delere, quam non punire: per poenitentiam et confessionem remittuntur: sed de Dei et sanctorum scientia nunquam delebuntur.

D. Vellem mihi hoc exemplo probari?---M. Nunquid scis quod David homicidium et adulterium perpetravit?

D. Scio.---M. Num nosti Mariam peccatricem fuisse, Petrum Christum perjurio abnegasse, Paulum Ecclesiam crudeliter impugnasse?

D. Novi.---M. Credis eos esse in coelo?

D. Credo.---M. Si igitur tu adhuc corruptibilis et fragilis haec nosti, quanto magis illi norunt, qui ab omni corruptione et fragilitate liberi erunt? Non tamen inde nunc verecundantur, sed magis de sua salvatione in Domino gloriantur.

[Col. 1173C] D. Non abhorrent tales angeli vel sancti qui pene nihil peccaverunt? non habebunt eos pejus?--- M. Nequaquam; sed, sicut his amici congaudent qui naufragium vel aliquod grave periculum evadunt, ita angeli et sancti de illorum evasione congratulantur, quibus omnia, etiam ipsa peccata, in bonum cooperantur. Et sicut medicus magis de desperato aegre, si eum sanaverit laudatur, ita Deus uberius de illorum salvatione glorificatur.

D. O immensa laetitia!---M. David et Jonathae amicitia esset illis inimicitia. O quam dulcis amicitia illos copulat, quos Deus ut filios suos amat, et ipsi Deum plus quam seipsos diligunt, et omnes angeli et omnes sancti eos ut seipsos diligunt. Laelii et [Col. 1173D] Scipionis concordia esset illis discordia. Sane concordia illorum est ut oculorum: quo unus aspicit, mox se alter illuc flectit: quidquid aliquis illorum volet, hoc Deus, hoc angeli, hoc omn essancti volent.

D. Eia, si Deus et omnes sancti volent quod ego volo: tunc vellem similis esse Petro?---M. Certe si hoc volueris, continuo eris. Non dico quod Petrus sis, sed Petro similis. Nam si cuperes Petrus esse; cuperes non subsistere. Si enim tuam essentiam exueres, nihil esses: quamvis nullus ibi plus cupiat, quam promeruerit; sicut nec pes cupit oculus esse, aut manus auris; vel vir esse mulier. Si enim aliquid plus cuperent, plenum gaudium non haberent; sed omnes plenum gaudium habebunt: ergo nihil plus cupient quam habebunt, et nihil potest adjici [Col. 1174A] gaudio eorum. Quod enim quisque in se non habuerit, in altero habebit: ut, verbi gratia, Petrus in Joanne gloriam habebit virginitatis; Joannes in Petro gloriam passionis. Et ita gloria uniuscujusque erit omnium, et gloria omnium uniuscujusque erit. Dic igitur quid cupere plus poterunt, qui angelis coaequales erunt, et haec omnia, quae commemoravi, et plura habebunt. Alexandri ampla potentia esset illis angusta custodia. Nempe illorum tam efficax erit potentia, ut si aliud coelum facere vellent, potenter possent. Sunt enim Filii Dei, et cohaeredes Christi, et ideo dii, ut dicitur: Ego dixi, dii estis (Psal. LXXXI, 6). Et quia dii sunt. omnia quae volunt possunt.

D. Et si possunt, quare non aliud coelum faciunt? [Col. 1174B] ---M. Deus nihil imperfectum reliquit: quia omnia in mensura, numero et pondere, perfecte absolvit. Et si ipsi aliud coelum facerent, esset superfluum; sed nihil volunt quod sit indecens vel supervacuum. Nos etenim multa possumus, quae tamen non facimus, ut saltare, vel currere.

D. Haec omnia possunt credi de Apostolis et summis sanctis: circa nos bene geritur, si nobis in servitio eorum vivere conceditur. De omnibus omnino justis dictum est: Erunt aequales angelis Dei (Luc. XX, 36). Sicut enim illud est perfecte calidum, a quo omne frigus est remotum, et illud est perfecte frigidum, a quo omnis calor removetur; et tamen aliud potest esse calidius aut frigidius: ita, licet omnes sancti aequales sint semper videndo faciem [Col. 1174C] Patris; tamen ita differunt in gloria ut stellarum claritas, vel solis et lunae lumina. Sicut igitur si rex praeteriens aegrum, quem in coeno jacentem videret, levari, balneari, vestibus suis indui juberet, nomen suum ei imponeret, in filium suum adoptaret, regnum ei in haereditatem daret: ita Deus cernens nos in luto peccatorum, nos inde per fidem levavit, baptismate lavit, nomen suae Divinitatis nobis imposuit, in regnum suum haeredes adscivit, ut dicitur: Quotquot receperunt eum, dedit eis potestatem filios Dei fieri (Joan. I, 12). Quamvis ergo alius alio praestantius, alius alio eminentius gloriam pro meritis sortiatur; tamen omnes unam domum Patris, licet diversis mansionibus, et unum denarium de [Col. 1174D] visione Dei et consortio angelorum percipient. Joseph honor esset eis ut dedecus. O qualem honorem habebunt ipsi, quos Deus ut filios honorabit, angeli ut principes, omnes sancti ut Deos venerabuntur! Debitor est enim eis Deus, quia hoc quod de eis statuit facere, ut hoc fieret, toto adnisu se praeparavere. Debitores sunt eis omnes sancti, quia quod binam stolam, imo centuplum perceperunt, ex ei ex magna parte habebunt. Debitores sunt eis angeli, quia quod eorum numerus est impletus, quantum in ipsis fuit, fecerunt, debitores sunt eis coelum et terra, et omnis creatura, quia quod tam excellenter immutata sunt, ut hoc fieret, suis meritis festinaverunt. Eliae et Enoch securitas esset eis timoris anxietas quia ita securi sunt, quod nec mortem [Col. 1175A] nec aliquod infortunium timebunt; et haec omnia nunquam amittere pavebunt. Deus enim non aufert ab eis, cum sint filii ejus charissimi: et ipsi nunquam amittere volent; nunquam igitur ea perdent, equuleo vero erepti, et in regnum rapti perfruentur laetitia pro moestitia. O qualem laetitiam et exsultationem ipsi habebunt, qui in gaudium Domini introibunt! O Deus! quale gaudium habebunt, qui Patrem in Filio, et Verbum in Patre, et Spiritus sancti charitatem in utroque, sicuti est, facie ad faciem semper videbunt. Gaudium habebunt de consortio angelorum, gaudium de contubernio omnium Sanctorum. Gaudebunt itaque de bonis Domini interius et exterius, supra se, et infra se, in circuitu et undique. Ad haec omnes amicos meos incito; qui [Col. 1175B] si me audierint, in eorum consortio, quorum multa millia sunt, his deliciis affluere et superabundare gaudebunt. Ecce, hoc est plenum gaudium; et haec est omnium bonorum sufficientia sine omni indigentia.



21. Antitheses beatorum et damnatorum.

D. Ita replesti meum cor gaudio, quod pene vidi faciem Domini in nubilo raptus in coeli gremio. Idcirco laetor super eloquia tua, sicut qui invenit spolia multa.---M. Sicut igitur hi amici Dei perenniter felices in Domino gloriabuntur: ita, e contrario, inimici ejus nimium miseri et infelices jugiter cruciabuntur. Ecce sicut isti decore maximo illustrabuntur, ita illi maximo horrore deturpabuntur. Sicut [Col. 1175C] isti summa agilitate erunt alleviati, ita illi summa pigritia praegravati. Sicut isti praecipuo robore solidati, ita illi erunt praecipua invaletudine debilitati. Sicut isti angusta libertate potientur, ita illi anxia servitute deprimentur. Sicut isti immensa voluptate deliciabuntur, ita illi immensa miseria amaricabuntur. Sicut isti egregia sanitate vigebunt, ita illi infinita infirmitate deficient. Sicut isti de beata immortalitate triumphantes laetabuntur, ita illi de dolenda sua diuturnitate lamentabuntur. Sicut isti perpoliti erunt splendore sapientiae ita illi obscurati erunt horrore insipientiae. Si quid enim scient, ad augmentum doloris scient. Sicut istos dulcis amicitia copulabit, ita illos amara inimicitia excruciabit. Sicut isti concordiam cum omni creatura habentes, [Col. 1175D] ab omni creatura glorificabuntur, ita illi cum omni creatura discordiam habentes, ab omni creatura exsecrabuntur. Sicut isti summa potentia sublimabuntur, ita illi summa impotentia angustiabuntur. Sicut isti [Col. 1176A] maximo honore erunt praediti, ita illi maximo dedecori erunt dediti. Sicut isti securitate egregia tripudiabunt, ita illi maximo pavore trepidabunt. Sicut isti ineffabili gaudio erunt jubilantes, ita illi miserabili moerore sine fine ejulantes. Odium enim Dei habebunt, quia, quantum in ipsis erat, ei obstiterunt, ne unquam civitas ejus aedificaretur. Odium habebunt angelorum, quia, quantum potuerunt, effecerunt ne unquam numerus eorum impieretur. Odium habebunt omnium sanctorum, quia, quantum in ipsis erat, nunquam gaudium plenum habebunt. Odium a novo coelo, et a nova terra, et ab omni creatura habebunt: quia, quantum in ipsis erat, impedierunt ne unquam immutarentur. O mirabilis contrarietas! Sicut illorum gaudia erunt inexcogitabilia [Col. 1176B] et indicibilia: ita istorum supplicia erunt incomparabilia et ineffabilia. Ideo vocantur perditi, quia a cultu Dei sunt lapsi.

D. Hoc non intelligo?---M. Cum Deus palatium sibi constitueret paries lapsus est, quando angeli corruerunt. Quem Deus volens restaurare, misit Filium suum vivos lapides ad hoc aedificium congregare. Qui scandens currum, multos convexit; lapsos inde reliquit, ut dicitur: Ascendes super equos tuos; et quadrigae tuae salvatio (Habac. III, 8). Dei quadrigae sunt quatuor Evangelistae. Equi sunt apostoli, qui praedicatione sua Christum in hoc curru per mundum traxerunt, et multos ad Dei aedificium collegerunt. Lapsi de curru sunt haeretici et schismatici, [Col. 1176C] ut dicitur: Ex nobis exierunt, sed non erant ex nobis (I Joan. II, 19). Qui autem sunt adducti, ut lapides quadrati a summo opifice in aedificio coelesti sunt locati. Hi sunt electi, quatuor virtutibus politi, id est prudentia, fortitudine, justitia, temperantia, quibus muri Hierusalem fient reparati, ut dicitur: Hierusalem, quae aedificatur ut civitas (Psal. CXXI, 3). Quidam vero lapides asperi, impoliti, ab opifice sunt reprobati, in ignem missi, et in calcem versi; murique his firmati quasi caemento et ornati. Hi sunt impii a coelesti aedificio rejecti, et in fornacem gehennae projecti: de quorum exitio justi vinculo charitatis quasi caemento murus firmius compaginabuntur; et eorum gloriosus collatione decorati, sine fine in Domino Deo jucundabuntur.

[Col. 1176D] D. Jucunditate et exsultatione repleat te Dominus Deus omnipotens, optime magister, glorificatione sanctorum, et videas Regem gloriae in suo decore; et videas bona Hierusalem omnibus diebus vitae tuae.




[Col. 1175]
DE COGNITIONE VERAE VITAE.


(Exstat in Appendice ad tom. VI Operum S. Augustini, Patrologiae tom. XL, col. 1003 .)




[Col. 1177]
LIBER DUODECIM QUAESTIONUM In quibus praecipue quaeritur Num sanctus archangelus Michael beato Petro apostolo, an Petrus Michaeli praecedat.
(Ex cod. ms. inclytae carthusiae Gemnicensis in Austria, exprompsit ven. D. P. Leopoldus Wydemann; edidit. R. P. Bern. PEZIUS, Thes. Anecdot. t. II, p. I, col. 199.)



PROLOGUS.
[Col. 1177A]

Thomae, splendore sapientiae rutilo, Honorius videre faciem Domini in jubilo. Quaestionem, ut reor, multis optabilem, nuper a nobis utcunque solutam, optimum duxi tuo judicio mittere examinandam.

Duo in itinere casu convenerunt, quorum unus canonicus, alter erat monachus: ineundo quaesivit uterque ab altero, quis vel unde esset? Canonicus dixit se esse beati Petri; monachus vero dixit se esse sancti Michaelis archangeli; canonicus dixit, dominum suum digniorem, utpote Ecclesiae principem, et coeli janitorem. Monachus econtra affirmavit, dominum suum celsiorem utpote angelum, et hunc paradisi praepositum. Cumque uterque suam partem tali ratione vel auctoritate roborasset, quidam [Col. 1177B] sciscitati sunt a nobis, cui eorum palma dari debuisset. Quibus tunc breviter viva voce pro tempore respondi, sed ipsis petentibus Scripto totam quaestionem edidi.



SUMMA XII QUAESTIONUM.

In hac evangelica quaestione solvuntur duodecim quaestiones.

I. Quod Deus Pater omnia simul in Filio fecit, et quod hic mundus sensibilis illius archetypi umbra sit.

II. Quod universitas in modum citharae sit disposita, in qua diversa rerum genera in modum chordarum sint consonantia.

III. Quod sicut nullum genus pro altero, sed pro seipso sit conditum: ita homo non pro apostata [Col. 1177C] angelo, sed pro seipso sit conditus; et ideo si nullus angelus cecidisset, homo tamen suum locum in universitate habuisset.

IV. Est quod electi homines non pro apostatis angelis sed pro seipsis in coelum assumantur; reprobi autem, vel angeli vel homines ut dissonae chordae apto loco ad consonantiam ponantur.

V. Quod de singulis angelorum ordinibus aliqui ceciderint; et quod electi homines stantibus angelis pro meritis associandi sint, similiter et reprobi singulis ordinibus lapsorum pro meritis aggregandi sint.

VI. Quod chorus apostolorum seraphim associandus sit; et ideo Petrus superior Michaele sit in coelo, quem Christus Deus homo principem Ecclesiae [Col. 1178A] constituit, et cui Roma, quae est caput mundi, primatum obtulit.

VII. Quod homo sit angelo dignior, sed angelus homine felicior: eo quod angeli adorent hominem Deum, non homines angelum Deum.

VIII. Quod in Ecclesia sint novem ordines justorum secundum novem ordines angelorum.

IX. Quod Deus et angeli et animae non habeant corpora, sicut justitia et sapientia; et quod sola mente videantur.

X. Quod corporalia corporeo visu, imagines spiritu, voluntates intellectu discernantur, et hoc modo per angelorum mentem discernantur.

XI. Quod angeli aetherea, daemones aeria; homines terrena corpora habeant: et sicut nos vestes [Col. 1178B] mutare possumus, ita daemones sua corpora in varias figuras transformare, et angeli sua, prout velint, valeant permutare.

XII. Quod animabus corpore exutis forma corporis adhaereat: et quod Dominus post resurrectionem suam suum corpus prout voluit, exhibuerit.



CAP. I. Quaestio prima: Quod Deus Pater omnia simul in Filio fecit, et quod hic mundus sensibilis illius archetypi umbra sit.

Plerique arbitrantur hominem hac sola causa conditum, ut per eum instauretur lapsus angelorum. Quod si ita est, necessario sequitur, hominem nunquam fuisse conditum, si perstitisset in coelo numerositas angelorum. Et si homo non fuisset conditus, nec hic mundus creatus, cujus ipse Dominus est [Col. 1178C] constitutus, et qui propter eum creditur institutus. Quod si hic mundus factus non fuisset, consequenter nec infernus esset, qui utique in hoc mundo est positus et in quem trusus est diabolus, mox ut a coelo est pulsus; sive aer iste, qui est pars mundi, in quo adhuc dicitur servari usque in diem judicii. Si hoc verum esset, tunc falsum esset, quod ait evangelista: Quod factum est in ipso, vita erat (Joan. I). Vita in Deo est Deus, dicente Filio Deo: Ego sum vita et veritas (Joan. XIV). Quod si omne quod factum est, in Christo vita et veritas est, et vita et veritas est Deus; igitur omnis ista creatura est umbra vitae et veritatis: et sicut semper fuit vita et veritas, ita semper fuit umbra ejus. Verbi gratia: Dictamen a me compositum, et adhuc non scriptum, [Col. 1179A] quodammodo in me vivit, quod quasi exemplar inspicio, dum illud in tabulis scribo: et illud, quod foris scriptum apparet, est umbra illius non scripti, quod intus latet. Et exterius quidem potest redigi in nihilum, interius autem manet incorruptum; sed intrinsecus est simplex et uniforme, forinsecus multiplex et varium, scilicet in litteris et in dictionibus, et in syllabis et in casibus, in temporibus, in schematibus, in figuris. Sic universa creatura in divina mente concepta est simplex, invariabilis et aeterna, in seipsa autem multiplex, variabilis, transitoria videlicet in generibus, in speciebus, in individuis. Manet autem in aeternum qui creavit omnia simul; quasi diceret: Deus Pater Filium, id est, sapientiam suam ex se aeternaliter genuit, in quo [Col. 1179B] omnia simul fecit.



CAP. II. Quaestio secunda: Quod universitas in modum cytharae sit disposita, in qua diversa rerum genera in modum chordarum sint consonantia.

Porro ante creationem angelorum scribitur: In principio fecit Deus coelum et terram (Gen. I). Ad quid fecit coelum? Ut habitatio esset angelorum. Ad quid terram? Ut esset habitatio hominum. Summus namque opifex universitatem quasi magnam citharam condidit, in qua veluti varias chordas ad multiplices sonos reddendos posuit: dum universum suum opus in duo, vel duo sibi contraria distinxit. Spiritus enim et corpus quasi virilis et puerilis chorus gravem et acutum sonum reddunt, dum in natura dissentiunt, in essentia boni conveniunt. Ipsi [Col. 1179C] ordines spirituum reddunt discrimina vocum, dum archangeli angelos in gloria praecellunt, illos autem virtutes honore transcendunt, has vero potestates dignitate vincunt, et his Principatus superiores existunt. Horum gloriam Dominationes superant, ipsaeque thronos in claritate non aequiparant; et hos Cherubim in scientia, Seraphim in sapientia obscurant. Qui omnes dulci harmonia consonant, dum concorditer suum factorem amando laudant; et singulis propria gloria sufficit, nec quis alterius donum concupiscit. Similiter corporalia vocum discrimina imitantur, dum in varia genera, in varias species, in individua, in formas, in numeros separantur: quae omnia concorditer consonant, dum [Col. 1179D] legem sibi insitam quasi tinnulos modulis servant. Reciprocum sonum reddunt Spiritus et corpus, angelus et diabolus, coelum et infernus, ignis et aqua, aer et terra, dulce et amarum, molle et durum, et sic caetera in hunc modum.



CAP. III. Quaestio tertia: Quod sicut nullum genus pro altero, sed pro seipso sit conditum; ita homo non pro apostata angelo, sed pro seipso sit conditus: et ideo si nullus angelus cecidisset, homo tamen suum locum in universitate habuisset.

Et notandum quod unusquisque in proprio loco fundatur, nec ullum pro alio locatur. In generibus quippe nec avis pro pisce nec piscis pro bestia, nec lapis pro arbore surgit, nec arbor pro lapide succedit. Similiter in speciebus nec aquila pro ciconia, nec palma pro oliva, nec topazius pro chrysolitho [Col. 1180A] surgit: ita et homo in universitate habet suum proprium locum, sicut et angelus suum proprium. Igitur homo non est pro angelo, sed pro seipso creatus, alioquin majoris dignitatis vermis esset, qui proprium haberet, quam homo, qui proprio loco careret; et alterius locum occuparet sicque dissonantia in universitate fieret. Sed et Deus improvidus esset, qui aliquid in loco alterius poneret. Et quia hoc veritati repugnat vera ratio probat: si omnes angeli in coelo permansissent, homo in coelo proprium locum pleniter habuisset. Post lapsum quorumdam angelorum tot homines assumuntur in consortium persistentium, quot assumendi essent, si omnes permansissent; insuper tot, quot inde lapsi sunt: qui tamen non locum angelorum occupabunt, sed [Col. 1180B] proprium locum implebunt.



CAP. IV. Quaestio quarta: Quod electi homines non pro apostatis angelis, sed pro seipsis in coelum assumantur: reprobi autem vel angeli, vel homines ut dissonae chordae apto loco ad consonantiam ponantur.

Quidam namque affirmant, quod pro apostatis angelis nec alii angeli nec homines reponantur: sicut nec pro damnatis hominibus, in Ecclesia alii homines vel angeli redonantur; sed stantes angeli in charitate firmati in sua numerositate permaneant: et homines justi in sua multiplicatione proprium locum impleant. Deus enim, qui creavit omnia, ut sint, et nihil de creaturis suis patitur redigi in nihilum, ut non sit, cum sit melius esse, quam non esse: angelum et hominem per liberum [Col. 1180C] arbitrium a summo bono ad minus bonum declinantes, quasi chordas in magna cithara dissonantes, de loco excellentium tulit, et in locum gravium posuit: in quo nullam dissonantiam faciant, sed universitati apte concinant. Sunt alii qui putant quod dimidia pars angelorum ceciderit, et ideo tot homines ad coelum ascensuri sint, quot angeli ibi remanserint. Et quia scriptum est: Draco cauda sua traxit tertiam partem stellarum et misit eas in terram (Apoc. XII); sunt aliqui qui putant, tertiam partem angelorum corruisse, et hanc per electos homines restaurari oportere.



CAP. V. Quaestio quinta: Quod de singulis angelorum ordinibus aliqui ceciderint: et quod electi homines stantibus angelis pro meritis associandi [Col. 1180D] sint; similiter et reprobi singulis ordinibus tapsorum pro meritis aggregandi sint.

Item sunt alii, qui arbitrantur decem ordines angelorum fuisse, et decimum totum corruisse, inducti evangelica parabola, quae narrat, mulierem decem drachmas habuisse, et decimam perdidisse: unde adhuc vulgo dicitur, quia decimus chorus angelorum ceciderit. Nos autem sacrae Scripturae auctoritate dicimus novem ordines angelorum fuisse, et esse, et de singulis ordinibus aliquos corruisse. Quod quidam de angelis ceciderint, testatur Joannes in Apocalypsi dicens: Draco ille magnus, qui vocatur diabolus et Satanas, projectus est in terram, et angeli ejus cum eo missi sunt (ibid.). Item Dominus in Evangelio: Ite in ignem aeternum, [Col. 1181A] qui praeparatus est diabolo et angelis ejus (Matth. XXV). Idem de archangelis intelligitur: Qui enim in malitia malis angelis praesunt de archangelis, fuerunt. De principibus dicit Psalmus: Sicut unus de principibus cadetis (Psal. LXXXI). Item Apostolus de principibus et potestatibus: Non est nobis colluctatio adversus carnem et sanguinem, sed adversus principatus et potestates, adversus rectores tenebrarum harum, contra spirituales nequitias in coelestibus (Ephes. VI). Item Apostolus: Exspoliavit principatus et potestates, triumphans illos in semetipso (Colos. II). Item Apostolus de aliis ordinibus: Cum evacuerit omnem principatum et potestatem et virtutem et dominationem (I Cor. XV). De thronis dicit Psalmista: Nunquid adhaeret tibi sedes iniquitatis? [Col. 1181B] (Psal. XCIII). Throni sunt sedes: sedes iniquitatis appellati sunt, qui de thronis lapsi sunt. De Cherubin scribitur in Ezechiele: Tu Cherub extentus et protegens in deliciis paradisi fuisti, corruisti de coelo (Psal. XCIII). De seraphim in Job legitur: Ipse est principium viarum Dei, et ipse est rex super universos filios superbiae (Job XL). Hic dixit: Similis ero Altissimo (Isa. XIV). Eisdem nominibus perditi homines secundum merita associandi erunt: electi autem homines secundum merita sanctorum angelorum ordinibus associandi erunt, dicente Domino: Justi aequales angelis erunt. Generaliter vero omnes Spirituum ordines angeli vocantur. Sed attendendum quod haec disputatio videtur esse contraria Hieronymo, si tamen hujus dicta a nobis recte intelliguntur. [Col. 1181C] Hieronymus dicit in sermone: Cogis me, o Paula, de assumptione Virginis, quodam loco ita: sic itaque ubique confidenter sancta Dei canit Ecclesia, quod de nullo alio sanctorum fas est dicere et credere; ut ultra angelorum vel archangelorum merita transcenderit. Iste vere dicit transcendere, cui etiam Gregorius concordare videtur. Asserit enim, quod omnis electus secundum differentiam meritorum sociandus sit ordinibus angelorum.



CAP. VI. Quaestio sexta: Quod chorus apostolorum seraphim associandus sit, et ideo Petrus superior Michaele sit in coelo, quem Christus Deus homo principem Ecclesiae constituit, et cui Roma quae est caput mundi, primatum obtulit.

Sicut ergo leguntur novem ordines angelorum, [Col. 1181D] ita in Evangelio a Domino ponuntur novem ordines electorum: Ex quibus pauperes Spiritu angelis, mites archangelis associantur, lugentes virtutibus, esurientes justitiam potentatibus coaequantur: misericordes principatibus, mundi corde dominationibus copulantur, pacifici thronis aggregantur: persecutionem patientes propter justitiam cherubim; maledicta opprobria, mendacia propter Filium hominis sustinentes seraphim in gloria comparantur. Apostoli autem quos summus Dominus de hominibus elegit, et Ecclesiae sponsae suae praefecit, summum chorum angelorum scilicet seraphim intrabunt; quia ipsi pro nomine Jesu flagellati, contumeliamque passi, gavisi sunt. Igitur quantum ordo seraphim praecellit dignitate ordinem archangelorum, [Col. 1182A] tantum praecellit Petrus princeps apostolorum Michaelem unum de ordine archangelorum. Hinc est, quod Roma caput mundi Petro apostolo, non Michaeli archangelo primatum regiminis obtulit; et universa Ecclesia per orbem non solum in privatis locis, sed etiam in praecipuis urbibus episcopalem sedem Petro contulit.



CAP. VII. Quaestio septima: Quod homo sit angelo dignior, sed angelus homine felicior, eo quod angeli adorent hominem Deum, non homines angelum.

Et cum homo tanta gloria per hominem sit exaltatus, quaeritur: quis dignior sit, homo an angelus? Resp. Absque dubio: homo est dignior, licet angelus sit felicior; quia homo in Christo est Deus, quod non est angelus; et angeli adorant supra se hominem Deum, non homines angelum. Angelus est [Col. 1182B] felicior, quia semper in beatitudine mansit; homo autem dignior, quia in miseria positus, contra vitia et daemones pugnans, virtute beatitudinem promeruit, quam angelus per gratiam Dei non amisit. Et angeli administratorii Spiritus dicuntur quia salus aeterna hominibus per Christum danda, per eos administratur: sicut lex per ministerium angelorum scripta traditur, et oracula prophetarum per eos administrata creduntur. Hi non solum homini Christo sed et apostolis ministrabant, cum eos de vinculis vel de carcere solvebant. Igitur homo per Christum praecellit angelum dignitate; ast angelus per Deum praecellit hominem felicitate.



CAP. VIII. Quaestio octava: Quod in Ecclesia sint novem ordines justorum secundum novem ordines angelorum.
[Col. 1182C]

Et quia beatis hominibus repromittitur aequalitas angelorum, ideo Ecclesia distinxit ordines fidelium secundum ordines eorum, scilicet in patriarchas, in prophetas, in apostolos, in martyres, in confessores, in monachos, in virgines, in viduas, in conjugatos. Similiter et officia illorum in novem discrevit videlicet in laicos, in ostiarios, in lectores, in exorcistas, in acolythos, in subdiaconos, in diaconos, in presbyteros, in episcopos.



CAP. IX. Quaestio nona: Quod Deus, et animae, et angeli non habeant corpora, sicut justitia, et sapientia, et quod sola mente videantur.

Sed hoc a quibusdam quaeritur, quali forma credantur [Col. 1182D] angeli esse, qui leguntur saepe hominibus apparuisse? Quibus respondemus: Omne quod est, aut Spiritus est, aut corpus. Corpus habet tres dimensiones, longum, latum, altum: haec tria praestant formam omni corpori. Spiritus autem non habet longum, nec latum, nec altum. Igitur nullam formam Deus et angelus habent, Evangelio testante: Deus Spiritus est (Joan. IV). Ergo Deus formam non habet; quod vero Apostolus ait: Cum in forma Dei esset (Philip. II), formam pro essentia posuit. Et angeli spiritus sunt, Psalmista dicente: Qui facit angelos suos spiritus (Psal. CIII); ergo et ipsi forma carent. Sed et animae justorum Spiritus sunt, Scriptura clamante et dicente: Spiritus, et animae justorum, benedicite Domino (Dan. III) animae pertinent [Col. 1183A] ad vitam et sensum, spiritus ad rationem et intellectum; ergo nec ipsi formam habent. Ita autem est intelligendum de spiritibus, sicut de virtutibus, scilicet de justitia, de sapientia, etc.



CAP. X. Quaestio decima: Quod corporalia corporeo visu, imagines spiritu, voluntates intellectu discernantur, etc.

Sed dicit aliquis: Quomodo Spiritus personaliter accipiuntur, si nulla forma circumscribuntur? Sciendum est quod tribus modis videmus, visu corporali corpora, spiritu imagines, mente cogitationes vel voluntates nostras. Hoc tertio modo videmus Deum et spiritus. Et sicut visu corporis, corpus hominis a corpore equi secernimus, et sicut spiritu imaginationem viri ab imaginatione mulieris sequestramus, [Col. 1183B] et sicut mente scientiam grammaticae a scientia dialecticae separamus: sic personas spirituum intellectu discernimus.



CAP. XI. Quaestio undecima: Quod angeli aetherea, daemones aerea, homines terrea corpora habeant, etc.

Angeli quoque habent corpora aetherea, daemones aerea, homines terrea: et sicut homines possunt sua corpora decolorare, videlicet dealbare, et denigrare aut aliqua veste contegere: ita possunt daemones sua corpora in varias formas transfigurare, aut splendida ad decipiendum, aut tetra ad terrendum demonstrare, Apostolo dicente: Ipse Satanas transfigurat se in angelum lucis (II Cor. XI). Et ut nos pro voluntate vestes de illis vel de istis animalium [Col. 1183C] velleribus induimus; sic daemones nunc illarum vel illarum bestiarum formas induunt, scilicet vel leonis vel draconis vel alterius; unde scribitur: Ne tradas bestiis animas confitentes tibi (Psal. LXXIII). Angelorum corpora sunt simplicia, videlicet ex puro aethere facta. Aether est ignis, scilicet quartum elementum, non calore, sed perpetua luce serenum; unde de creatione angelorum scribitur: Fiat lux (Gen. I). In his corporibus nobis apparent: et haec pro rebus, quas administraturi sunt, mutant. Hinc est, quod Michael armatus Josue apparuit, cum populo Dei in adjutorium venit. Gabriel quoque in forma chrysolithi Danieli apparuit, cum Christi regnum praenuntiavit. Raphael etiam Tobiae praecinctus apparuit, cum Saram a daemonio, patrem a caecitate [Col. 1183D] liberavit. Nascente Domino cum lumine apparuerunt, et eo resurgente vel ascendente in albis fulserunt. Mariae ut juvenis apparuit angelus, Caeciliae vero alis fulgentibus.



CAP. XII. Quaestio duodecima: Quod animabus corpore exutis forma corporis adhaereat, et quod Dominus post resurrectionem suam suum corpus prout voluit, exhibuerit. Resolvuntur objectiones adversus dicta.

Sed et animabus corpore exutis forma corporis adhaeret, in qua videri solent. Et hoc notandum, quod Dominus etiam post resurrectionem suam corpus suum transformaverit prout voluit: ideo a discipulis cognosci non potuit, a quibus aliquando subito evanuit. Haec de spiritibus sufficiant. Superius dictum est, quod homo pro apostata angelo [Col. 1184A] non reponatur, sed pro seipso in coelum, id est, in beatitudinem assumatur. Sed quia hoc durius quibusdam dictum videtur tota Scriptura clamante, numerus angelorum electis hominibus redintegrandus, enucleatius ratione duce elucidetur. Si omnes in mundo uno tempore simul hunc solem aspicerent singuli eorum totum illum viderent, nec quisquan inde de lumine ejus videret, quia totus eum respiceret. Si quis vero oculos clauderet, vel aliquo casu oculos amitteret, ipse solis se aspectu privaret; alii vero non magis nec minus viderent, quam si ille eum videret. Quod si videns de eo vel de alio nasceretur, non pro illo, sed pro seipso in universitate poneretur: et lumen solis non pro caeco, sed pro seipso videret, quod nihilominus faceret, si ille [Col. 1184B] caecus non fuisset. Porro si ille caecus de universitate tolleretur ita, ut in nihilum redigeretur; aliqua nova persona, non de humano genere, pro eo crearetur, haec forsitan pro eo jure posita diceretur. Sed cum caecus suum locum in universitate, sicut videns suum, possideat, manifestum est, quod videns pro eo locum non teneat, sed iste in loco, id est in numero non videntium. Sic et de vita dici potest. Omnes quippe homines aequaliter vita fruuntur, et nullus pro alio vivit, licet alius sit alio sanior; et hic, qui moritur, vita privetur; hic vero qui nascitur, non pro mortuo, sed pro seipso vita fruitur. Non enim mortuus de universitate tollitur, sed in loco sive in numero viventium non ponitur. [Col. 1184C] In hunc modum est de Deo et angelis sentiendum. Scriptura etenim testante: Deus lux est, et in eo tenebrae non sunt ullae (I Joan. I). Et iterum scribitur, quod sit sol justitiae (Malac. IV), in quem desiderant angeli prospicere. Hic est gaudium angelorum, ut ista lux est gaudium oculorum: hunc talem omnes angeli aspexerunt, et singuli pro modo suo eum totum viderunt; quidam autem oculos mentis clauserunt, dum se a luce veritatis averterunt, et se illo lumine privaverunt. Se vero illo gaudio privasse, fuit a consortio angelorum corruisse: visio enim Dei est gaudium beatorum. Porro electi homines, qui ipsum gaudium percepturi sunt, id est qui illud lumen visuri sunt, quo ipsi privati sunt, non pro apostatis angelis, sed pro seipsis illud [Col. 1184D] videbunt: quomodo misericordes ipsi Deum videbunt, quem nihilominus visuri essent, si illi visione Dei privati non fuissent. Non enim potestate angeli de universitate penitus tolluntur, sed in loco gaudentium, vel in coelo, hoc est, Deum aeternam lucem videntium videre non censentur. Ideo autem electi homines pro eis reponi dicuntur, quia illo gaudio, vel illa luce fruuntur, qua illi privantur. Idcirco dixit Dominus homini: Intra in gaudium Domini tui (Matth. XXV); quia gaudium Domini, subaudi Christi, est visio Patris Dei: in qua omnes beati gaudebunt, quando gaudium et laetitiam obtinebunt et fugiet dolor et gemitus.

Sed dicet aliquis: Rege a regno remoto vel defuncto, alius pro eo constituitur; sic angelo cadente [Col. 1185A] homo pro eo constituitur. Hic fallitur: in rebus quippe corporalibus, quod unus habet, alter habere non potest. Nam aurum quod ille habet, alter non habet quando iste aufertur, et isti datur, hic habet, ille non habet. Rex vivus solum regno potitur, defunctus autem penitus de rebus humanis tollitur; item hic, qui pro eo constituitur solus sceptro insignitur. In spiritualibus autem non [Col. 1186A] sic; quia eamdem virtutem multi similiter habere possunt, et eamdem Grammaticae scientiam plures habere poterunt. Sic Deum, qui est lux, vita et gaudium angeli et homines similiter habere poterunt; quem soli non habebunt, qui visum mentis ab eo avertunt. Igitur homines non pro angelis restituuntur, sed pro seipsis Deo, aeterna luce, aeterna vita, ac aeterno gaudio perfruuntur




[Col. 1185]
LIBELLUS OCTO QUAESTIONUM DE ANGELIS ET HOMINE.
(Eruit ex cod. ms. inclytae carthusiae Gemnicensis ven. D. P. Leopoldus Wydemann, ejusdem loci bibliothecarius; edidit R. P. Bern. PEZIUS Thes. Anecdot. t. II, p. I, col. 213.)



CAP. I. Utrum homo crearetur, si angelus in coelo perstitisset.
[Col. 1185B]

DISCIPULUS. Vellem mihi certa auctoritate monstrari, ac firma ratione probari, utrum homo crearetur, si angelus in coelo perstitisset? cum enim auctoritas cujusdam magni dicat, ut impleretur electorum numerus, homo decimus creatur: videtur ad hoc solum facta multiplicitas hominum, ut impleretur imminuta numerositas angelorum, et sic consequenter ruina angeli fuit causa conditionis hominis.

MAGISTER. Nihil est aliud auctoritas, quam per rationem probata veritas: et quod auctoritas docet credendum, hoc ratio probat tenendum. Evidens scripturae auctoritas clamat, et perspicax ratio probat: [Col. 1185C] si omnes angeli in coelo permansissent, tamen homo cum omni posteritate sua creatus fuisset. Iste quippe mundus propter hominem est factus; mundus autem est coelum et terra, et universa quae ambitu continentur; et valde absurdum credi videtur, ut stantibus angelis is non crearetur, propter quem universitas creata legitur. Ad hunc errorem removendum sacra Scriptura, futurorum praescia, ante creationem angeli et hominis exorsa est dicens: In principio creavit Deus coelum et terram (Gen. I). Utquid coelum? Ut esset utique habitatio angelorum. Utquid terram? Ut videlicet esset habitatio hominum. Et huic sententiae auctoritas illius magni viri, scilicet Gregorii, non refragatur, sed potius suffragatur: quia nimirum electorum numerus non [Col. 1185D] in solis constitit angelis, sed in angelis simul et hominibus, et quia in novem ordinibus angelorum non erat perfectus numerus electorum, ut hic impleretur numerus, est homo decimus ordo creatus. Quod autem homo cum angelo sit creatus, testatur ipse creator Deus loquens ad Job: Ecce Behemoth, quem feci tecum (Job XL), quod est dicere: [Col. 1186B] Quando feci hominem, feci et angelum. Est autem dualis creatio hominis, una in aeternitate per praedestinationem, altera sub temporalitate per formationem. De creatione praedestinationis scribitur: Faciamus hominem ad imaginem et similitudinem nostram. Et fecit Deus hominem ad imaginem et similitudinem suam (Gen. I). De creatione formationis scriptum est: Formavit Deus hominem de limo terrae et inspiravit in faciem ejus spiraculum vitae; et factus est in animam viventem (Gen. II). Qui enim manet in aeternum, ait Scriptura, creavit omnia simul (Eccli. XVIII). Omnia creavit simul per materiam, distinxit vero sex diebus per genera, per species, per formas, per numeros. Illi autem sex dies non sunt, ut isti volubiles, intelligendi, sed in aeternitate [Col. 1186C] fixi, ad quorum exemplar isti sunt facti. Et quia senarius numerus perfectus est, ideo sex diebus Deus omnia fecisse legitur: ut operatio Dei perfecta insinuetur; quae in sex partes distinguitur, scilicet in tria elementa et in tria ex his creata. Elementa quippe sunt ignis, aqua, terra; et de igne creati sunt angeli, luminaria et sidera; de terra vero homines, arbores, herbae et animantia; de aquis autem pisces et volucres. Est autem gemina aquarum natura, una crassa semper terrae adhaerens, quae mare dicitur, de qua pisces producti leguntur; altera tenuis a terra suspensa, quae aer dicitur, de qua volucres creatae noscuntur. Quod autem angelus sit principium viarum Dei, scribitur in Job: homo vero ultima factura Dei legitur. [Col. 1186D] Hinc per illum inchoatio, per istum vero consummatio operum Dei innuitur: cui omnis creatura reliqua subjicitur. Igitur sicut nec angeli pro perditis hominibus creantur, ita nec homines pro lapsis angelis creati creduntur, sed proprio loco gloriae possidendo et decimum ordinem electorum implendo. Ideo autem pro perditis angelis dicuntur [Col. 1187A] facti, quia in gloriam, de qua ipsi ceciderant, sunt assumendi: quod nihilominus fieret, si nullus angelorum corruisset. Et ecce nullus hominum adorat angelum, multitudo autem angelorum adorat super se hominem Deum, qui omnia in coelis et in terris restauravit: dum hominem de potestate diaboli in terris liberavit, et in coelis angelis associavit.



CAP. II. Utrum Christus incarnaretur, si homo in paradiso perstitisset.

DISCIPULUS. Quia rationabiliter est probatum, ruinam angeli non fuisse causam creationis hominis, nec hominem pro angelo, sed pro semetipso creatum, vellem item eadem auctoritate, comitante ratione, doceri, utrum Christus incarnaretur, si [Col. 1187B] homo in paradiso perstitisset? Cum enim tota Scriptura clamat, Christum pro humana redemptione in carne venisse; putatur nunquam in carne venisse, si homo non peccasset quem redimeret: et sic videtur peccatum hominis causa fuisse Christi incarnationis. Quod si ita est, tunc illud peccatum non fuit malum, imo magnum bonum, cujus causa Deus factus est homo, consequenter et homo Deus.

MAG. Peccatum hominis non bonum, sed maximum malum fuisse, clamat totus mundus, cum multis miseriis suis. Unde enim mors cum tot cladibus regnat in mundo, nisi de peccato hominis? et ideo peccatum primi hominis non fuit, causa Christi incarnationis, sed potius fuit causa mortis et damnationis. [Col. 1187C] Causa autem Christi incarnationis fuit praedestinatio humanae deificationis: ab aeterno quippe a Deo erat praedestinatum, ut homo deificaretur, dicente Domino: Pater, dilexisti eos ante constitutionem mundi (Joan. XVII), subaudi, per me deificandos.

Sicut autem Deus est immutabilis, ita et praedestinatio ejus est immutabilis: oportuit ergo hunc incarnari, ut homo posset deificari. Et ideo non sequitur, peccatum fuisse causam ejus incarnationis; sed hoc magis sequitur, peccatum non potuisse propositum Dei immutare de deificatione hominis. Siquidem auctoritas sacrae Scripturae et manifesta ratio declarat, Deum hominem assumpsisse, etiamsi homo nunquam peccasset.

[Col. 1187D] Denique provida Scriptura ante peccatum hominis promittit Christum, dicens: Relinquet homo patrem et matrem, et adhaerebit uxori suae et erunt duo in carne una (Matth. XIX). Haec Apostolus exponit ita, dicens: Sacramentum hoc magnum est, ego dico in Christo et in Ecclesia (Ephes. V). Ecce adhuc nullum peccatum ab homine committitur, et Christi et Ecclesiae conjunctio in una carne praedicatur. Unde idem Apostolus: Deus, inquit, ante mundi constitutionem elegit nos in Christo (Ephes. I). Christus est Deus homo, in quo Deus ante mundi constitutionem praedestinatos ad vitam elegit, quia in Christo nos deificari constituit. Quando enim Deus humanam naturam induit, universa humanitas in [Col. 1188A] electis duntaxat in Deum tunc transit. Sed et primus angelus, qui similitudinem Dei sibi usurpavit, quam solus Filius habuit, dum pulsus de coelo cecidit, Christum Judicem in terra invenit. Adhuc quippe in terrae materie latuit, per quem Pater terram condidit: qui angelum de coelo refugum sub terra mergeret, et hominem humilem de terra super coelum erigeret. Quod autem Christus mortuus est, qui est vita omnium, tres status sunt hominis: unus ante peccatum, in quo mori, et non mori potuit; alter post peccatum in quo mori necesse habuit: tertius, qui erat ei futurus, si tentatus non peccasset, et adhuc post resurrectionem speratur, in quo mori non potuit.

Si ergo Christus in primo statu venisset, nec [Col. 1188B] ipse nec homo unquam moreretur, sed jam deificatus completo numero ordinis decimi angelis associaretur: quod utique factum ita esset, si homo tentatus non peccasset. Sed Christus hominem peccaturum, et per hoc moriturum praescius, ideo in secundo statu venire et mori voluit: ut hominem de morte redimeret, et ad statum vitae reduceret. Et ideo dicitur pro humana redemptione venisse, quia nisi ipse moriendo mortem nostram destrueret, nunquam homo post culpam statum vitae reciperet. Igitur Christi incarnatio fuit humanae naturae deificatio, ejus mors nostrae mortis destructio, ejus resurrectio vitae nostrae reparatio, et hoc modo secundum Apostolum: Sicut in Adam omnes moriuntur, ita et in Christo vivificabuntur (I Cor. [Col. 1188C] XV).



CAP. III. Quomodo angeli ex igne creati sint.

DISC. Haec solutio mihi probabilis videtur, ubi auctoritas rationi, et ratio auctoritati patrocinatur. Sed cum melior sit Spiritus quam corpus, miror cur angelos dixeris de igne creatos. Ignis enim corpus est, angeli vero spiritus sunt: et non video, quo modo melius de deteriori creari praedicetur nisi veris assertionibus comprobetur.

MAG. Spiritum de corpore creari dicere insani capitis est, corpus vero de corporibus vel de elementis dicere creari assertio veritatis est. Angelici spiritus, et humanae animae, et informis materia mundi ex nihilo creata sunt; ex informi autem materia elementa discreta sunt, dicente Scriptura: [Col. 1188D] Qui fecit mundum de informi materia. Corpora vero omnia ex quatuor elementis formata sunt, scilicet unumquodque corpus illi elemento specialiter attribuitur, quod in eo plus abundat. Unde dicuntur quaedam corpora coelestia vel ignea, quaedam terrestria, quaedam aquatica, quaedam aerea. Animarum corpora sunt terrestria, dicente Scriptura: Formavit Deus hominem de limo terrae (Gen. II), id est corpus hominis. De anima vero subditur: Et inspiravit in faciem ejus spiraculum vitae (ibid.), de cujus creatione praemittitur: Fecit Deus hominem ad imaginem et similitudinem suam (Gen. I), id est animam hominis. Deus est incorporeus, ita et anima, in qua est imago Dei, est incorporea. De [Col. 1189A] corporibus animalium dicit Scriptura: Producat terra jumenta et bestias in genere suo (Gen. I), sive corpora jumentorum et bestiarum. De piscibus quoque et volucribus dicit: Producant aquae pisces et volucres in genere suo (ibid.), intellige, piscium corpora et volucrium. Aquae dixit propter geminam naturam aquarum, scilicet crassae uti maris, tenuis uti aeris. Corpora autem angelicorum spirituum sunt ignea, dicente Scriptura: Qui facit angelos suos spiritus, et ministros suos flammam ignis (Hebr. I); quod est dicere, angelicos spiritus ex nihilo fecit Deus; corpora vero eorum ex igne creavit. De quorum creatione dicit Scriptura: Dixit Deus: Fiat lux (Gen. I), quasi dicat de igne fiant lucida angelorum corpora.

[Col. 1189B] Sicut enim rationalis anima corpore vestita dicitur homo, ita intellectualis Spiritus corpore vestitus dicitur angelus. Angeli non in alienis corporibus, sed in propriis olim apparuerunt hominibus, quibus locuti sunt: cum quibus ambulaverunt, cum quibus manducaverunt; quae omnia historialiter, non specialiter facta sunt. Quae tamen corpora pro dispensatione officii sui in diversas species transformare potuerunt: unde aliquando fulgurea facie, aliquando candida veste splendidi visi sunt. Et in plerisque sanctorum Scripturis dicuntur daemones per aera discurrere. Non enim spiritus sine corporibus discurrunt, qui illocales sunt. Et notandum, quod Genesis nihil de creatione spirituum dicit, quia non solet de invisibili natura, [Col. 1189C] sed de visibili corporum creatione narrare. Apostolus autem clamat dicens: Sive visibilia, sive invisibilia in coelis et in terris omnia per ipsum facta sunt (Coloss. I). Invisibilia sunt spiritus, visibilia vero corpora eorum.



CAP. IV. Quare creator Deus corpus non de igne, sed de terra sumpsit.

DISC. In hac solutione bene concordat ratio auctoritati. Sed cum terra sit infimum elementum, et faex omnium elementorum: ignis vero summum et purissimum elementum, quid rationis habet, quod creator Deus corpus non de igne, sed de terra sumpsit?

MAG. Centrum est dignius quam circulus: centrum [Col. 1189D] enim immobile figitur, circulus vero mobilis volvitur. Terra enim centrum elementorum est fixa et stabilis: ignis est ut circulus motus instabilis. Et licet omnia elementa in dignitate conditionis sint aequalia; tamen in figuris secundum naturam centrum habet primatum. Terra est centrum mundi, et nutrix omnium animantium: ignis vero peremptor eorum, licet quaedam animalia sint in igne innoxia, ut fertur de Salamandra.

Sed et terra est prima operum Dei, dicente Scriptura: In principio tu, Domine, terram fundasti (Psal. CI). Duas rationales creaturas Deus incorporavit de primo et summo elemento, hominem de terra in seipso deificandum, angelum de igne in [Col. 1190A] coelo glorificandum. Unde haec duo elementa immutabuntur in gloriam filiorum Dei, dicente Scriptura: Coelum novum et terram novam faciet Dominus (Isa. LXII); in qua nova terra corpora hominum duntaxat electorum jam deificata ut sol fulgebunt, et corporibus angelorum aequalia erunt: quae ut sol, qui utique est ignis, lucida fulgescunt; quando Christus reformabit corpus humilitatis nostrae configuratum corpori claritatis suae: qui in monte ut sol apparuit, cum in gloria futuri status discipulis apparuit. Praeterea summopere notandum est, quod homines de primo elemento, scilicet in aqua sunt necati: angeli vero de summo elemento, scilicet de igne creati, peccantes in secundum elementum, [Col. 1190B] id est in aerem sunt praecipitati. Ambo adhuc in igne damnabuntur, cum terra in Christo et in electis deificata super coelos exaltabitur.



CAP. V. Utrum lapsus angeli ideo irreparabilis fuerit, quia fuit immortalis; hominis contra.

DISC. Quorumdam assertio non videtur mihi pro babilis, qui dicunt, quod angeli lapsus ideo fuit irreparabilis, quia fuerit immortalis: hominis vero recuperabilis fuit quia mori potuit; cum Deus nihil nisi solam mortem pro reconciliatione utriusque voluerit?

MAG. Hoc nec auctoritate probatur, nec ratione roboratur, praesertim cum auctoritas clamet: Deus mortem non fecit, nec laetatur in perditione morientium [Col. 1190C] (Sap. I). Et iterum per prophetam: Nolo mortem peccatoris (Ezech. XXXIII). Ratio autem non sinit ullum contrarium suo opposito jungi: lux enim est tenebris opposita, quas non recipit sed repellit; et vita est morti contraria quam non eligit sed potius exstinguit. Mors quippe est poena peccati, quam homo nunquam subiisset. Deus igitur, qui est vita, nec ab angelo nec ab homine mortem exigit, sed ut sibi et naturae contrariam adimit. Porro natura rerum exigit, ut quae sunt in universitate discrepantia, per sibi contrarium vel simile fiant consonantia. Ut verbi gratia: voces graves sunt acutis contrariae, et ideo dissona, per easdem autem personantias fiunt consimiles et consonae.

[Col. 1190D] Homo quippe Deo inobediens, diabolo ad injustitiam factus est obediens, pro qua injustitia debitam mortem incidit: sicque dissonantiam in universitate fecit, dum ad vitam conditus, in morte defecit. Christus vero per contrarium ex simili exhibuit consonantiam, dum Deo ad justitiam factus est obediens, pro qua justitia indebitam mortem sustinuit; sicque mortem destruens hominem de morte redemit. Justitia etenim exigit, ut sicut homo absque peccato conditus, peccando offendit, pro quo poenam mortis pertulit: ita aliquis ex genere ejus absque peccato existens, juste vivendo Deum placaret; cujus causa mortem subiret; per quam consortes Deo reconciliaret. Et quia Christus haec [Col. 1191A] fecit dicitur, quod nihil nisi mortem pro satisfactione voluerit. Ab angelo autem hoc non quaesivit, quia mori non potuit. Justum autem fuit, ut sicut se ille supra omnia extulit, dum similis Altissimo esse voluit, et ideo infra omnia cecidit: ita aliquis ex numero illo absque culpa existens, non visa poena lapsorum infra omnia se humiliaret, dum justitiam Dei in judiciis suis laudaret, suam vero injustitiam accusaret et hac confessione laudis socios levaret. Sed ille, qui de veritate cecidit, in qua non stetit, adhuc in mendacio, cujus, pater est (Joan. VIII), persistit dicens: Mea sunt flumina, et ego feci ea. Ego feci meipsum: ego sum Deus et non homo. Et quia haec vox incorrigibilis est, ideo lapsus ejus irrecuperabilis est.



CAP. VI. Quomodo cuncti moriamur, cum mors destructa per Christum praedicetur.
[Col. 1191B]

DISC. Multum me movet quod omnes morimur, cum mors per Christum destructa praedicetur.

MAG. Duae mortes sunt, una corporis, altera animae. Mors corporis separatio est animae a corpore; mors animae est separatio animae a Deo. Sicut ergo mors corporis aufert gaudia mundi, ita mors animae aufert gaudia coeli. Hanc mortem Christus destruxit, dum animas de suppliciis exemptas, gaudiis coeli intulit. Adhuc mortem destruet, dum animas suis corporibus induet, quas postea nulla mors solvet.



CAP. VII. Cur resurrectio mortuorum futura sit.

DISC. Ego credebam resurrectionem in novissimo [Col. 1191C] futuram etiamsi Christus nunquam incarnaretur, ut puta a prophetis praedictam.

MAG. Resurrectio non est ideo futura quia a prophetis est praedicta; sed ideo est praedicta quia erat futura. Siquidem prophetica vox nil cogit fieri; sed Spiritus sanctus, cui omnia praeterita et futura sunt praesentia, sua suis praecinuit; quod vel ipse olim facere disposuit, vel homines facturi erant, ut [Col. 1192A] scirent eum inspectorem omnium. Porro resurrectio ideo fit, ut boni plenum gaudium, mali vero plenum supplicium suscipiant: quod ut utrumque non nisi in corpore et anima esse poterit. Justi autem per Christum reconciliati ad vitam assumuntur, qui si non essent reconciliati, nunquam illuc assumerentur. Igitur si Christus in carne non venisset, et sua morte mortem nostram non destruxisset; et sua resurrectione nobis vitam non reddidisset, nullus unquam ad vitam resurgeret: sed omnes pariter in morte remanerent.



CAP. VIII. Cur Deus non omnes homines post resurrectionem ad beatum vitam transferat, maxime infantes, sine culpa decedentes.

[Col. 1192B] DISC Cum genus humanum ad vitam sit creatum, et per Christum totum sit ad vitam reparatum, valde miror, cur omnes homines post resurrectionem ad beatam vitam non transferat, maxime infantes, qui penitus sine culpa erant

MAG. Christus qui est resurrectio et vita, omnes homines ad vitam resuscitabit; et quia ipse est justitia, solos justos in beata vita glorificabit; injustos in miseria relinquet. Et quia ejus occultum judicium exsuperat omnem sensum, quosdam, quos vult, nocentes igne purgatorio purificatos ad gloriam assumit: quosdam, quos vult, innocentes in miseria relinquit, videlicet infantes, quos unda baptismatis non regeneravit. Melius est enim per misericordiam salvari, quam unquam Judicis sententia [Col. 1192C] condemnari. Cur autem hoc faciat, non plus possumus investigare quam illud possumus indagare: cur angelos non fecerit archangelos, vel illos non fecerit thronos; vel feminas non fecerit viros, vel bestias non fecerit aves, vel cur pavoni, tantum decorem pennarum prae caeteris avibus dederit et multa his similia Omnia enim quaecunque voluit, fecit et facit (Psal. CXIII).




[Col. 1191]
INEVITABILE SIVE DE PRAEDESTINATIONE ET LIBERO ARBITRIO DIALOGUS.
(Erutus primum e coenobii S. Mariae in Tongerio, ordinis Praemonstratensis, bibliotheca, opera V. P. Joannis CONEN, S. theologiae licentiati, ibidem prioris: editus in Bibliotheca Patrum ed. Lugdun., tom. XX, col. 1129.)



PRAEFATIO AD LECTOREM.

Qui primo hunc Dialogum conscripsit, Honorius legitur in principiis librorum tria requisivisse [(243) 1Kb] : Auctorem, materiam et intentionem. Auctorem quidem, ut noverit qui eum lecturus est, nomen scriptoris; utrum ethnicus an fidelis, utrum Catholicus an haereticus fuerit.

[Col. 1193] Itaque, benevole Lector, dum ego Inevitabile istud auctori suo assertum eo, primum tibi breviter ostendam quis ille, qualisve fuerit. Tu reliqua si legas, intelliges.

Joannes Trithenius abbas [(244) 1Kb] , et illo recentiores, quos licuit videre, pauca quidem, sed magna, in laudem ipsius, memoriae prodiderunt: ea compendio referre conabor.

Anno circiter millesimo octogesimo septimo, a transitu Christi Servatoris ex hoc mundo ad Patrem, Paschali pontifice max. atque Henrico Juniore (ut est in Vita Sanctissimi P. nostri Norberti) [(245) 1Kb] vel, ut computavit illustriss. card. Baronius, quarto, vel, ut alii, quinto ejus nominis Caesare Augusto; in ducatu Burgundiae, Honorius quidam presbyter, gloria et honore, jure coronandus, in clero, velut sidus in coelo, resplenduit.

[(246) 1Kb] Erat enim in Scripturis studiosissimus, et valde eruditus, in saecularibus scientiis nobiliter doctus. ingenio subtilis, et clarus eloquio: et ideo Augustoduni (nota ibi civitate vernacule Austun) antiquitus metropoli et Aeduorum sede, assumptus in scholasticum, verum doctorem sive Ecclesiae illuminatorem se gessit. Id est (ut illorum ipse dignitatem munusque descripsit) [(247) 1Kb] verbo et exemplo, velut stellae in perpetuas aeternitates fidelibus doctrinae lumen infudit; quoadusque ipsi Dominum moribus invocare inciperent, et Christum veram lucem, omnem animam illuminare cognoscerent. More scilicet majorum, divi P. Augustini, inquam, et aliorum veterum Patrum exemplo scribendo libros, et docendo indoctos. Qua in re ita divum Anselmum expressit; ut libri ejus De imagine mundi, illius dicti fuerint.

Renuntiavit autem functionibus istis publicis, et opportune in solitudinem, eremum, sive monasterium se recepit: ut, quod aliquando apostolis, Magistro suo renuntiantibus, quae ipso mittente egerant et docuerant, dictum esse legerat: ut venirent seorsum in desertum locum (Marc. VI, 3), et requiescerent pusillum, observaret, et qui aliis docendis hactenus se impenderat, reliquo vitae tempore soli Deo viveret, et spiritualis homo fieret. Hinc namque a nonnullis Scholasticus et Solitarius, ab aliis Inclusus, aliquando etiam Anachoreta nuncupatus invenitur.

Scripsit tam hic quam ibi, multa praeclara opuscula, de quibus ipse per se, in libro illustrium Virorum, quem praenotavit: De Luminaribus Ecclesiae, recensuit Inevitabile, sive Dialogum de libero arbitrio, in elogiis ejus hactenus typis non expressum.

Quingenti igitur plus minus anni sunt, quod ejus hoc opus (ut apparet) latuit; nunc vero ex bibliotheca nostra juxta M. S. inibi servatum, nostra opera prodit in publicis occasione cujusdam Dialogi de praedestinatione et libero arbitrio sub nomine ipsius, ab annis septuaginta, per Georgium Cassandrum, Coloniae anno videlicet 155 typis Lamberti Silvii excusi.

Praefert autem nomen Inevitabile, quia hoc ab auctore illi datum, cui, ut integrum restitueretur, de multorum juxta ac gravium virorum consilio, nulla in parte contextus a me est mutatum vel auctum, sed tantum in manifestis orthographiae mendis, suis interpunctis et incisionibus quantum necesse fuit, distinctum et emendatum, notisque ad marginem aliquatenus adornatum.

Non est igitur, quod suspicetur quispiam me ad alicujus opinionem aliquid hic variasse vel aliorsum torsisse quam scriptum fuit; aut quidpiam velut araneum, ex me in eo confinxisse. Securum te reddo certumque, praeter laborem describendi ex fide, de meo, toto nihil esse libello.

Me vero mordet, quod sicut in partibus istis nostris vix habemus vinum nisi dilutum, ita quorumdam veterum scripta, non nisi mutata dicam an depravata, recipimus. Quis enim nescit, unus Erasmus, quantum suis scoriis, scholiis, inquam, plurium etiam SS. Patrum monumenta foedarit?

Quanto id proclivius est de Cassandro sentire, quem irrefragabilis sanctissimae Romanae sedis censura, ad primam interdictorum Scriptorum classem, condemnavit [(248) 1Kb] ? quod an temere factum, nemo nisi temerarius. quaerat. Nihilominus si placet, ausculta: unde non minus certo quis fuerit, eum, quam ex unguibus leonem, cognoscas, et impostorem fuisse non neges,

Cassander patronymicum est, sicut Taxander sive Tessander, et decem alia a patriae solo similia deducta nomina. Georgius igitur Cassander a Pago Cadsand, sive Catsant, aut euphoniae causa Cassant (unde Insula Slusam inter et Germanicum mare sita, Cassandria dicta est) tanquam a loco nativitatis suae nomen accepit.

Cui magnificando, habitationi locum, patria celebriorem Brugarum urbem opportunam invenisse videtur. Urbem, inquam, in qua, circa tempus quo Inevitabilis hujus auctor Honorius omnibus inevitabilem subiit mortem, Carolus cognomento Bonus, marchio Flandriae (alii primum ejus nominis et pium comitemque dixerunt) non minori gloria inter Flandros, quam parens ejus Canutus rex Ottoniae inter suos Danos, martur occubuit, et exuvias sui corporis ad Sancti Donatiani, in sacrarum vestium apodyterio reliquit [(249) 1Kb] .

Hic Cassander in Wittorum domo erudite versatus, aerarii publici salario cum Graecas tum Latinas docendo litteras, et scribendo quae a Gesnero et Marchantio referuntur, id consecutus est, ut Romae ab universalis Ecclesiae principibus, Brugensis esse crederetur; verum ibi, inter Clevos et Alemannos in fide corruptus, diu subsistere non potuit, sed abscessit, et postea Coloniae multo tempore fortasse viginti ann. vixit.

Ibi diversos evulgavit libros; et inter alios, supradictum Dialogum, quibus accessit Religionis consultatio, post obitum ejus anno 1577 Coloniae impressa: quam doctissimus ille Molanus [(250) 1Kb] citat, illumque perstringendo ostendit, excessisse modum Christianae modestiae. Qui dum extra Dei Ecclesiam esset, scripsit manere tantum vestigia communis ac canonicae vitae, in aedificiis ac nominibus. Addidit deinde: Regulae desertores monstroso nomine dictos esse canonicos saeculares, hoc est, regulares irregulares. Qua re haud injuria Albertum Crantzium Canonicum saecularem, vocare monstrum sine exemplo, regularem sine regula, canonicum sine canone.

Audin, amice Lector, viri nomen, constantiam, zelum spiritum? Qui non vocatus, ad consilium venire, de capessenda religione sententiam dicere; canonicorum collegia, imo clerum totum, Ecclesiam ipsam Romanam, adeoque supremam et Catholicam, judicare et reformare praesumpsit: putasne pepercit Scholastico Honorio. et hunc ejus fetum lingua sua illa maledica lambendo non reformavit?

Sed videor audire qui obstrepit: vocatum aliquando cum fuisse in consilium, et quidem ut formam Religionis cuderet. Fateor: sed a quibus, qua potestate, et quando?

[Col. 1195] Michael ab Isselt Amorfortius, receptissimus historicus, auctor est [(251) 1Kb] , quod cum anno millesimo quingentesimo sexagesimo quarto ambitiose quidam rebus novis studentes totam poenae reipublicae Belgicae imperiique formam mutari postularent, et desuper tribunalium deliberationes confundi coepissent, plura in dies novarum rerum consilia proponebantur. Concilium Tridentinum jactabant sine regis, sine certa privilegiorum injuria, sine reipublicae magno periculo promulgari non posse. Praeposito S. Donatiani Brugis, caeterisque in universum clericis, omnem quae diceretur profanam jurisdictionem auferri debere. Confiscationes regias vel tolli vel minui oportere.

Interea Ludovicus Nassovius Guilielmi Auraici principis frater, qui iis temporibus Bruxellis erat, licet peregrinus, et nullam in republica administrationem haberet: formam tamen religionis, quam Belgae profitentur, meditabatur, evocatis ad hoc consilium Georgio Cassandro, et aliis, qui neque inquisitorum theologorumque acrimoniam, neque Calvinistarum nimium vehementes animos pati se posse profiterentur. Sed non successit illud negotium: moderatoresque illico unde venerant, reversi sunt. Hactenus Isselt.

Unde, quaeso, quid est consequens? nisi Cassandrum abiisse aliquando in concilium impiorum et in via peccatorum stetisse, et in cathedra pestilentiae moderatorem sedisse, ut novam formam religionis cuderet? imo, ut cum B. Gregorio loquar [(252) 1Kb] , se diaboli malleatorem effectum ostenderet: aut si mavis (prout hoc in libello loquitur Honorius) [(253) 1Kb] infernalis fabri malleum, ad tundendam Ecclesiam et formandam religionem (haeresim dicendum esset) aptum se exhiberet?

Quae cum ita sint, existimabis, benigne Lector, intulisse Cassandrum sibi eam vim, ut in maxima opportunitate, quae cuivis libellum hunc inspicienti obvia est, opus Honorii presbyteri ad incudem non revocaret, limaret, et suum efficeret? speciosoque, sed ementito nomine (quod talium hominum est proprium) fraudulenter non extruderet?

Mihi non videtur, sed verius (pace tua dicam, Georgi, et certe tua dicam, si per poenitentiam, unde excidisti), ut quidam opinantur (redisti), existimo quod cum dormirent homines, inimicus homo, per vulpem, mortuam simulantem, animarum egit praedam.

Sed heus tu, bone vir, iterum te compello, Georgi, qui aliquando cum vulpe non nisi vulpinari didicisti. Audi veritatem et fatere: quem propter diuturnum silentium aut somnum, mortuum putasti, ideoque ad decipiendum induisti, non est mortuus, sed dormit: et si vis dicam, vivit. Existimasti Inevitabile antiquissimi doctissimi, et optimi, ideoque non parvae in Ecclesia auctoritatis viri Honorii Augustodunensis presbyteri, propter quatuor amplius saeculorum silentium, mortuum et aeternum fore sepultum, si duo illius exemplaria Brunwilerense, et alterum S. Pantaleonis, istud cariosum, hoc mendosum, imo (ut propriis tuis verbis [(254) 1Kb] memoriam tibi refricem), istud hiatus aliquos habens, quos ab hoc acephalo et negligentius et impolitius scripto, nonnullis in locis oportuit suppleri; depravando corrumperes et e medio tolleres, sicque sub specie diu demortui falleres. Sed Dei benignitate procuratum fuit, ut tertium esset exemplar sanum omnino hoc, quod non nisi a sanis in fide probaretur: castum omnino hoc et genuinum, non adulterinum, quod non nisi verus S. matris Ecclesiae filius adlubenti sinu exciperet: doctum omnino hoc, et admiranda verborum gratia ac suavitate conditum, quod humilibus et benevolis, non nisi vitae odorem in vitam inspergeret, quodque de industria, studiose, diligenter et accurate, a majoribus nostris, sive in religione praecessoribus conscriptum, et in tempus opportunum servatum videretur, ut auctorem suum quandoque ad vivum (ut aiunt) repraesentaret, redivivum sisteret, et te impostorem quidem fuisse convinceret, sed emendatum, a graviori poena, quam forte diutius fallendo meritus esses, eximeret ac liberaret.

Quis enim non ut vappam exspuat tua haec, Cassander, verba? Quemadmodum ignis necessario calet, glacies friget, sic necessario omnes ad regnum Dei praedestinati, salvi fient. Et illa: Qui merguntur in stagnum sulphuris et ignis, magis secundum Dei judicia quam propria merita illuc retruduntur. Quam fetet haec vappa? vere odor ejus odor est mortis: quem qui sic concepit ut eo imbutus in finem perseveret, illi utique in mortem aeternam est. Ita olet: Regnum Dei non secundum gratiam dari, pro ut Dialogus iste Cassandrinus videtur asserere. Ubi n. Honorius per discipulum quaerendo proposuerat: Si Deus in nobis operatur, etc., quae merces homini imputatur? hoc ille per magistrum respondendo affirmat hoc modo: Quid meretur homo nisi malum? vel pro quo merito exspectat quis a Deo praemium? Quidquid electi boni operantur, Deus in eis operatur, et quae ibi sequuntur. Qualia plura sparsim toto libro videre est ad plures paginas extensa, quorum in hoc exemplari non est invenire vestigium, sicut e contra doctrinae hic traditae, toto libelli ejus spacio, vix est ostendere tres quatuorve periodos integras et conformes.

Suaserim itaque concludendo contra Dialogum a Cassandro typis commissum, ut eo repudiato, hunc qui secundum sanam doctrinam est, et fideliter ex ms. Tongerloensi translatus, tanquam verum et genuinum Inevitabile ab Honorio presbytero Augustodunensi conscriptum, amplectereris, eique inter veterum tuorum scriptorum monumenta non infimum locum tribueres.

Qua in re movere te non debet, quod ex D. Augustino [(255) 1Kb] , quaeri solet: Quid opus est ut eorum scrutemur opuscula qui priusquam ista haeresis oriretur, non habuerunt necessitatem in hac difficili ad solvendum quaestione versari? Nam et ipse sanctissimus Pater Augustinus suam de electione Dei doctrinam ex similibus probare non dubitavit [(256) 1Kb] .

Et certe nemo Catholicus, venerandam talium Patrum antiquitatem, nisi in confusionem suam, unquam sprevit, non aestimavit, non honoravit. Et tu quamcunque tandem orthodoxorum sententiam sequaris, D. Ambrosium (si ejus modo est Commentarius) honorifice complecteris, ubi sic loquitur [(257) 1Kb] : Hi secundum propositum vocantur, quos credentes praescivit Deus futuros sibi idoneos, etc. Item [(258) 1Kb] : Quos praescivit futuros sibi devotos, ipsos elegit, etc. Et alibi: Apostolum Paulum persequentem, elegit, praescius utique quod futurus esset bonus, etc. Et alios, ut Hieronymum, Chrysostomum, Epiphanium, Cyrillum, Hilarium, eodem vel simili modo locutos, vel sequendo tenes, aut praecurrendo defendis, explicas, excusas, veneraris, non rejicis, non damnas.

Idem ego te, Lector, moneo ut praestes Honorio doctissimo et per totam Ecclesiam laudatissimo viro Christianae hoc humanitatis officium. Neque enim judices, antequam legas, et intelligas. Et si quid ejus aliquo [Col. 1197] in loco tibi non satisfacit, iterumque legas, et totum legas, quia quod forte uno in loco ex parte tantum et ex occasione dictum, tuum animum non oblectabit, hoc alibi integre et ex intentione clariusque traditum, eum satiabit.


V. D. PRIORI SUO Honorii-vindici F. WILLBRORDUS BOSSCHARTS CANON. TONGERL.
[Col. 1197A]
Cassander vitam clari producere Honori
   Dum jactat, perimit: proh male fida manus!
Haereticis genius; blanda sub imagine vitae,
   Conjicere in barathrum; mille nocere modis,
Ast tu mortiferam cladem miseratus Honori
   Conen Apollinea doctus ab arte magis:
[Col. 1198A] Laesum contrectas, reficis tu vulnera, priscae
   Vitae restituens: o bene fida manus!
Post cladem, longum das vivere, et ille vicissim
   Extendet nomen posteritate tuum.
Post tenebras lucem praebes, famamque decusque
   Hinc lux nascetur, fama, decusque tibi.
Amborum virtus duplici cumulata decore est:
   Alter ab alterius lumine lumen habet.
O natum gemma splendescit sic magis aurum:
   Sic magis in auro gemma reposta micat.



INEVITABILE SIVE DE PRAEDESTINATIONE ET LIBERO ARBITRIO INTER MAGISTRUM ET DISCIPULUM DIALOGUS.

[Col. 1197B] DISCIPULUS. Fratres in domo Dei ambulantes cum consensu, sunt pro tua salute orationi instantes: diligentiae quidem tuae, orationes; Clavi autem David Christo, gratiarum solvunt actiones: qui ob Genitricis suae merita, tot eis in Canticis, de ea per te reseravit mysteria [(259) 1Kb] . Ob hanc causam, et ob alia quae multis incognita, elucidans in laudem ejus, debitores fecisti.

Illorum ergo nunc fungor legatione, et ipsi summa deposcunt devotione, ut solvas eis nodum liberi arbitrii inextricabilem: Si soli Praedestinati (ut quidam aiunt) quidquid etiam fecerint, salvantur: liberum arbitrium penitus tolli aestimatur, et hi qui damnantur, non solum jam sine culpa, sed etiam injuste puniri putantur.

[Col. 1197C] Unde rogo te, de hac re latius disserere; nec minimum scrupulum alicui hebeti vel caeco ultra relinquere.

MAGISTER. Cum summi doctores de hac materia multa ediderunt opuscula, quid a me amplius poscitis qui ad comparationem illorum sum elinguis?

DISC. Illi quidem egregie disputaverunt: sed diversa (ut nobis videtur) sentientes, incertiores nos reddiderunt. Tu autem (ut verum fatear) facis nobis breviter quodammodo palpabile, quod ipsi longis tractatibus non fecerunt saltem conspicabile.

MAG. Quod petis, non denego; quia non mea, sed quae sunt charitatis quaero. Phaleras verborum contemno, dum fratrum simplicitati consulo: lividos [Col. 1198B] quoque dentes invidorum despicio: quia auxilium meum a Domino.

DISC. Quaeso ut me vere insipientem sufferas [(260) 1Kb] , et ignorantiam per me sciscitantium, verbo veritatis corrigas.

MAG. Veritas se quaerentes de tenebris erroris liberabit, et luce suae claritatis illustrabit. Si enim insipientem te facit causa charitatis, occurret tibi sapientia cum lumine veritatis.

DIS. Tres nodi nexu nimis perplexo se invicem complicant; quos vix aliquis transit, quin eis inhaereat.

Unus, quo asseritur: quod soli praedestinati salvantur.

Alter, quo astruitur: quod per solam gratiam homines [Col. 1198C] salutem consequantur.

Tertius, quo dicitur: quod solum liberum arbitrium salutem operetur.

In primis itaque seca nodum Praedestinationis; qui quadam violentia, cardinem obligat totius quaestionis. Putant enim quidam, quod Praedestinatio ad electos solos pertineat, cum Apostolus dicat: Quos autem praedestinavit, hos et vocavit, justificavit, magnificavit.

Unde primitus obsecro, ut dicas, quid sit Praedestinatio.

MAG. Nihil aliud est Praedestinatio, quam pro meritis cujusque, vel ad gloriam, vel ad poenam, aeterna Dei praeparatio.

[Col. 1199A] Est autem gemina Praedestinatio; una, bonorum ad gloriam; altera malorum ad poenam.

Sed quia quidam etiam de Providentia et Praescientia mussitant; quasi hae necessitatem omnibus inferant: sciendum est, quod nec Providentia aliquem compellit ad boni studium; nec Praedestinatio ullum violenter trabit ad vitae praemium. Similiter Praescientia neminum cogit ad peccatum; et Praedestinatio nullum impellit necessitate ad supplicium.

Porro qui praevisi sunt in bonis permansuri, ad gloriam sunt praedestinati: qui vero praesciti in malo vitam finituri, ad poenam sunt utique praeordinati.

Ergo quos Deus praescivit in Filium suum credituros, [Col. 1199B] et mandata ejus voluntarie servaturos, hos ante saecula praedestinavit: hos suo tempore ad fidem vocavit: hos per Baptisma justificavit: hos virtutibus magnificavit: hos vasa misericordiae glorificavit. Quos autem minime facturos praescivit, hos a regno gloriae reprobavit; et vasa irae et contumeliae, apta ad poenam praedestinavit.

DISC. Cum scriptum sit: Pater, dilexisti eos ante mundi constitutionem; videntur necessitate salvari, qui ante mundi exordium sunt dilecti.

MAG. Deo nihil est futurum: sed omnia sunt ei praesentia, quae jam sunt, et quae futura sunt. Omnes ergo futuri semper in Dei praesentia fuerunt, et ideo ante mundi constitutionem sunt dilecti: sed suo tempore pro meritis ad gloriam electi.

[Col. 1199C] Quos ergo Deus ante mundi constitutionem praedestinando elegit, hos non necessitas, sed proprium meritum ad gloriam traxit. Quibus ipse in fine mundi dicturus erit: Venite, benedicti Patris mei, percipite regnum quod vobis paratum est ab origine mundi.

Et quod hoc regnum pro meritis eis detur, divina vox ostendit, quae mox eorum bona replicando exsequitur.

DISC. Remoto ergo repagulo Praedestinationis, eia jam ingredere silvam exspectatae disputationis.

Ut quid sit liberum arbitrium.

Et quomodo ei non repugnet Praedestinatio vel [Col. 1199D] Praescientia.

Et qualiter concordet Gratiae, resera, et quaecunque inde capita surgentia ense rationis reseca.

MAG. Dic tu mihi, quid sit liberum arbitrium, et quid arbitreris.

DISC. Mihi videtur, liberum arbitrium dici libertas bonum vel malum eligendi.

MAG. Haec definitio licet plerisque placeat, vereor ne perspicax ratio eam abnuat.

Electio namque non nisi de duabus vel pluribus [Col. 1200A] rebus dicitur; ubi optio eligendi de multis proponitur.

Angelo autem vel homini, quibus solis datum est liberum arbitrium, non nisi sola justitia proponebatur. qua servata, aeterna beatitudine fruerentur. Igitur definitio non videtur conveniens libero arbitrio.

DISC. Quid si dicatur: quod mors et vita homini proposita sint; et ipse mortem elegerit?

MAG. Non hoc est verum: non enim mortem elegit, sed deceptus altiorem scientiam concupivit.

DISC. Quid si dicatur: quod bonum a Deo proponatur; malum autem a diabolo suadeatur, et in libero arbitrio hominis sit, quid eligere velit?

[Col. 1200B] MAG. De homine hoc utrumque dici; de Angelo non potest, cum nemo fuerit, qui ei aliquid mali persuaserit. Porro inter bonum et malum nihil est medium. Sed si homo in aliquo medio constitutus videretur, tunc fortassis, recte, libertas bonum vel malum eligendi ei inesse diceretur. Sed cum in bono tantum sit constitutus, et nihil aliud sit mali electio, quam quaedam animi in bono defectio, cum videlicet deserit justitiam, quam servare debuit, et ad injustitiam declinat, quam devitandam non ignorat.

DISC. Sed quae sit ejus definitio magnopere exspecto.

MAG [(261) 1Kb] . Arbitrium est propriae voluntatis judicium quid velit, quidque nolit. Hoc liberum dicitur: [Col. 1200C] quia non est necessarium, sed quibus inest ratio, inest etiam volendi nolendique libertas.

Et quia liberum arbitrium pro sola justitia servanda (in qua salus animae consistit) datur, ejus definitio sic congrua aestimatur.

Libertas arbitrii est potestas servandi rectitudinem voluntatis, propter ipsam rectitudinem. Recta quippe voluntas est, velle quod vult Deus. Deus autem vult, ut rationalis creatura ei non coacte, sed sponte subdita sit, ut ei bene sit; quando et hoc ipsa vult, tunc voluntas ejus recta est.

[(262) 1Kb] Ad hanc rectitudinem servandam est libera, nulla necessitate constricta: rectitudo autem voluntatis est justitia. Si ergo justitiam non propter [Col. 1200D] aliud quam propter ipsam justitiam diligit Deum (qui est justitia, et summa beatitudo) praemium habebit. Igitur convenientissima definitio liberi arbitrii est: potestas servandi rectitudinem voluntatis propter ipsam rectitudinem, per quam jure possidet aeternam beatitudinem.

DISC. Sed quomodo, nunc habet liberum arbitrium ad servandam justitiam; cum non habeat justitiam?

MAG. Sicut aliquis habet visum, ad videndum solem, cum ipse absit, quem utique videre potest si adsit: ita homo habet naturaliter liberum arbitrium, [Col. 1201A] ad servandam justitiam, etiamsi ipsa desit, quam servare potest si adsit.

Hanc autem non habitam, per se habere non potest: quia nullus (excepto Deo) habet quod non accepit [(263) 1Kb] , quae si ei datur, gratia ejus est, qui ait: Sine me nihil potestis facere. Acceptam autem justitiam non deserere, liberi arbitrii est. Hanc autem servare, meritum est.

[(264) 1Kb] Ideo non volentis est: subaudi quod vult: nec currentis, subaudi quod currit: sed miserentis Dei: qui (nullis praecedentibus meritis, sed gratis) gratia eum praevenit, dando, ut justus sit: et subsequitur, ut in stadio justitiae currat, quatenus bravium vitae suscipiat, aut percipiat.

Sicuti, si egens nudus a divite vestiatur: non [Col. 1201B] est ipsius, quod vestitur, sed ejus qui vestem largitur. In suo autem arbitrio est, utrum vestem portet, aut deponat. Sic est de gratia praeveniente, libero arbitrio comitante.

MAG. Cum Apostolus dicat: Antequam vel bonum vel malum scirent, dictum est: Jacob dilexi, Esau autem odio habui [(265) 1Kb] : videntur quidam non secundum merita, sed secundum propositum Dei salvari, vel damnari: aut Deus videtur quorumdam facta punire, antequam perpetrentur. Nam ob quod meritum Jacob diligi meruit, qui nondum bonum facere scivit? Ob quem etiam reatum Esau odio habitus, qui necdum aliquid mali operatus est?

DISC. Sicut superius dictum est: Deo nihil est [Col. 1201C] futurum. Sacra Scriptura testatur Jacob simplicem, Esau profanum. Et quod ipsi suo tempore per liberum arbitrium erant futuri, hoc, antequam nati essent, erant in conspectu Domini.

Ergo quia Jacob in conspectu Domini simplex fuit, ideo Dominus eum dilexit: quia vero Esau profanus erat, ideo eum odio habuit.

Dilexi autem praeteritum tempus, propter aeternitatem posuit: quia sicut praeteritum, semper est praeteritum, ita immutabile est omne, quod aeternitas praevidet fiendum.

Porro quia injustitia non est apud Deum [(266) 1Kb] , nullum sine praecedente injustitia punit, sed multis perpetrata peccata misericorditer ignoscit.

[Col. 1201D] Igitur licet necesse sit, omne fieri, quod Deus fieri proposuit, praescivit, praedestinavit: tamen propositum, praescientia, praedestinatio, nullam vim necessitatis alicui inferunt; quin quisque libero arbitrio facit quod vult.

Et qui per liberum arbitrium declinant a malo et faciunt bonum, hi sunt populus et oves pascuae ejus (Psal. LXXVIII, 13); et his praeparavit pascua vitae, [Col. 1202A] et hos elegit in Christo ante mundi constitutionem (Eph. I, IV).

[(267) 1Kb] Qui autem a libertate deficiunt, et nulla necessitate cogente, sed sponte se servituti subjiciunt, dum servi peccati effecti (Joan. VIII, 34), daemonibus, qui vitiis praestant, jugiter serviunt; hi sunt populus Pharaonis, et non sunt ex ovibus Domini, sed sunt oves in inferno ponendae, quas mors depascet (Psal. XLVIII, 15). Hi tales, tot doctrinis auditis, tot signis visis, tot plagis perpessis, incorrigibiles sunt, et eos Dominus abjicit, cum eos juste in injustitia derelinquit.

Itaque Praedestinatio et Praescientia Dei immutabiles et fixae manent: quia omnia, quae fienda praescit, et praedestinat Deus, indeclinabiliter fient. [Col. 1202B] Gratia autem et liberum arbitrium, salutem hominis concordi foedere operatur: homo vero a libertate sola voluntate deficiens, ad peccatum inclinatur.

DISC. Quia nodum liberi arbitrii per adjutricem gratiam eleganter enodasti: rogant, insinues, si diabolus ad beatitudinem conditus sit.

MAG. Constat quod rationalis creatura ad beatitudinem sit condita: Diabolus autem rationalis creatura est: igitur ad beatitudinem est conditus. Scriptum quippe de illo est: plenus sapientia et perfectus decore, in deliciis paradisi Dei fuisti (Ezech. XXVIII, 12, 13).

DISC. Et quid est, quod de eo Dominus dicit: [Col. 1202C] quod in veritate non stetit (Joan. VIII, 44).

MAG. Id est, in rectitudine voluntatis non permansit: justitiam enim sponte deseruit. Et ideo juste beatitudinem amisit.

DISC. Quid est Beatitudo?

MAG. Omnium bonorum sufficientia, sine omni indigentia.

DISC. Cur non fecit eum talem, ut hanc amittere non posset?

MAG. Si talem eum fecisset, tunc necessitati ut bestia subjacuisset. Fecit autem cum justum, beatum, liberum. Justum, ut vellet, quod Deus voluit: beatum, ut semper Deo frueretur: liberum, ut sponte justitiam vellet, et hoc pro merito jure semper beatus foret.

[Col. 1202D] DISC. Et cur ab hac gloria cecidit diabolus?

MAG. Quia hoc appetiit, quod non debuit, et quod Deus noluit, et similis Altissimo esse voluit (Isa. XIV, 14).

DISC. Quomodo similis?

MAG. Deus dici voluit; et ut Deus ab angelis adorari voluit.

[Col. 1203A] DISC. Cum sit illocalis, ut puta incorporeus (Angelus): unde et quomodo cecidit?

MAG. Sicut aliquis in luce solis stans, si subito visum amitteret, diceretur in tenebras incidisse, cum locum non mutaverit, praesertim cum in nullo fuerit.

DISC. Cum Deus per omnia beatus, et sibi semper sufficiens fuerit, quae causa exstitit, quod aliquid creare voluit?

MAG. Propter bonitatem suam creavit omnia, ut essent, in quos effueret suae bonitatis abundantia [(268) 1Kb] :

Omnis namque creatura aliquo modo fruitur bonitate creatoris Dei. Quaedam, quod sunt; quaedam, quod vivunt; quaedam, quod sentiunt; quaedam, [Col. 1203B] quod intelligunt. Singula ergo sunt bona; universa considerata valde bona [(269) 1Kb] .

Angelicam autem naturam et humanam, ad se videndum condidit; quae ut aliquod proprium meritum apud eum haberent, quod remunerare deberet; justitiam eis dedit. Ut autem plenum gaudium haberent, liberum arbitrium addidit, quo non coacti, sed liberi, justitiam datam servarent; et sic semper cum eo bene regnarent.

DISC. Et si ad beatitudinem conditi sunt, cur tot pereunt?

MAG. Quia per liberum arbitrium a bono deficiunt, et peccato se subjiciunt; juste gloria beatitudinis privantur, et poenis mancipantur.

DISC. Et quomodo verum est quod Deus vult [Col. 1203C] omnes salvos fieri? (I Tim. II, 4.)

MAG. Deus condidit rationalem creaturam ad gloriam; sed angeli et homines, rationales creaturae sunt: ergo omnes ad gloriam creati sunt.

Quod autem ad gloriam eos condidit, hoc volens aut nolens fecit.

DISC. Nolens non potuit.

MAG. Volens ergo fecit.

DISC. Hoc sequitur.

MAG. Quod autem semel Deus vult, hoc semper vult. Est enim voluntas ejus immutabilis. Igitur semper omnes vult salvos fieri.

DISC. Et si vult, cur omnes non salvantur? Voluntati enim ejus quis resistit? (Rom. IX, 19.)

[Col. 1203D] MAG. Perditio pereuntium non procedit ex voluntate Dei, quia non vult mortem peccatoris (Ezech. XVIII, 32), et qui mortem non fecit, nec laetatur in perditione morientium [(270) 1Kb] ; sed ex libero arbitrio, quo sponte justitiam, quae est pactum beatitudinis, deserunt: qua deserta, beatitudinem amittunt; et sic semper miseri erunt.

DISC. Quomodo ex libero arbirio?

MAG. Angelus nulla praedestinatione, nulla necessitate trahente; sed sola libera voluntate, justitiam deseruit dum Deo similis esse voluit (Isa. XIV, 14).

Et quia propria voluntate, vinculum beatitudinis, [Col. 1204A] quod erat justitia, abrupit; juste amissa beatitudine in miseriam incidit, de qua, justitia dictante, nunquam eripi meruit.

Hoc ratio justitiae exegit: etenim qui nullo impellente corruit, juste a nullo levari debuit.

DISC. Quid est de homine?

MAG. Homo similiter nulla vi coactus, nulla necessitate impulsus, sed libera voluntate justitiam deseruit, et injustitiae se subdidit, dum sicut Deus esse concupivit.

DISC. Cur hic lapsus erigi meruit?

MAG. Hujus reparatio, gratia fuit; sed et ratio justitiae hoc fieri poposcit: etenim qui alio impellente cecidit, juste ab alio levari debuit.

DISC. Deum, ut arbitror, eis liberum arbitrium [Col. 1204B] dare non decuit, per quod eos peccaturos praescivit.

MAG. Hoc est tale, quale dicas: Scientiam eis dare non oportuit, qua eos abuti praescivit. Si scientiam eis non dedisset, quid a brutis animalibus distarent? Si liberum arbitrium non dedisset: necessitati per omnia, ut bestiae, subjacerent, nec ullum meritum apud Deum haberent.

Oportuit ergo ut eis scientiam daret, qua Creatorem agnoscerent. Liberum etiam arbitrium adderetur, quo libere justitiam servarent, per quam semper beati forent.

DISC. Si Deus omnia praescit; tunc utique eos male acturos, et per hoc aeternum supplicium passuros praescivit: cur ergo voluit eos creare, qui tot et [Col. 1204C] tanta flagitia et facinora erant facturi; et pro his aeternas poenas laturi.

MAG. Deus omnia praescivit; et hoc aeternitati ejus congruit, qui nihil futurum, quasi fiendum; nec aliquid praeteritum, quasi transactum novit; sed omnia fienda et transacta, immutabili intuitu praesentia inspicit.

Quod autem angelum vel hominem creavit, quem utrumque male acturum praescivit: hoc ratio justitiae et potentiae poposcit.

Potentiae, quia praescivit, quod illorum malitia nihil sibi penitus nocere potuit, et quanta bona ipse de malis eorum in universitate facere disposuit.

Justitiae autem, quia justum erat, ut omne id Deus faceret, quod ad aliquid in universitate utile [Col. 1204D] foret. Quam utiles autem, et quam necessarii in Dei republica sint daemones vel mali homines, non ignorant sapientes.

Creatis ergo justitiam dedit, quam eos minime servaturos praescivit; imo eos justos condidit, quia hoc bonitati ejus congruit, ut nihil nisi justum et rectum faceret.

Quibus etiam liberum arbitrium dedit, id est suae voluntatis compotes fecit; quia hoc suae perfectioni convenit, ut nihil nisi perfectum absolveret: perfecti enim non essent, si liberi non essent. Et si liberi non essent, necessitati, ut bestiae, subjacerent. Ergo [Col. 1205A] totum fecit, ut voluit, et ut facere debuit.

DISC. Cur eos Deus a malo non prohibuit cum posset? si voluit et non potuit, cur impotens fuit; si autem potuit et noluit, cur eos peccare, et consequenter pati poenas voluit? Et cum peccare permisit, peccatis utique consensit. Si enim aliquis princeps praescit, quod sibi quilibet subjectus perimere velit; et non prohibet dum possit, utique homicidis consentit, dum illud fieri permittit. Si autem volens permittit, impotentem se ostendit.

MAG. Quod eos Deus a malo non prohibuit, hoc ratio immutabilitatis vetuit.

Deus namque condidit eos ad plenum gaudium, plenum autem gaudium non haberent, si liberi non essent.

[Col. 1205B] Ut ergo plenum gaudium haberent, dedit eis liberum arbitrium; imo creavit eos liberos, id est suae voluntatis compotes, ut libere in laetitia delectarentur; et non necessitate coacti vel violentia compulsi, gaudio fruerentur.

Libertatem autem quam semel eis dedit, immutabilis Deus auferre non debuit, nec etiam potuit. Si enim abstulisset, tunc nollet eos justitiam velle, quod impossibile est; voluit enim eos velle justitiam. Nihil enim aliud est peccare quam justitiam nolle. Et ideo malum vel peccatum nihil est per substantiam, sicut injustitia. Injustitia autem nihil aliud est quam ubi non est justitia. Sicut silentium, ubi non est vox, sicut tenebrae ubi non est lux. Malum itaque facere non est aliud quam a justa voluntate [Col. 1205C] deficere. Libertatem autem quodammodo Deus eis abstulisset, si ab eo cohibiti, peccare non possent. Et si coacti justitiam servassent, meritum justitiae non haberent.

DISC. Quid? nonne boni angeli peccare non possunt?

MAG. Hoc non est ex impotentiae necessitate, sed ex magnae potentiae procedit voluntate; magna quippe est potentia semper velle, quod quis deberet, et decet, verbi gratia semper sanum et sapientem esse.

Maxima vero impotentia, imo dementia, velle quod non debet nec decet, ut se velle interimere. Etenim aliis angelis ad injustitiam declinantibus, ipsi boni angeli justitiam libera voluntate servaverunt: et pro hoc merito, mox in hac voluntate sic [Col. 1205D] confirmati sunt, ut ultra malum nolint. Et ideo dicitur: Quod non possunt.

DISC. Sed, ut dictum est, Deus videtur peccato eorum consensisse, quos peccare permisit; vel potius ad poenas creasse, quos a peccato non prohibuit.

MAG. Veritas consulta longe aliud ostendit.

Quamvis viae Domini a viis hominum elongentur, quantum coeli a terra exaltantur [(271) 1Kb] ; tamen non multum a cogitationibus nostris haec res discrepat, quam nobis perspecta ratio sic elucidat.

Non semper sequitur, ut qui aliquid fieri permittit, [Col. 1206A] in fiendo consentiat, si prohibere possit. Nam cum aliquis in agro suo spinas nasci permittit, cum prohibere possit; nec tamen consentit, neque ad sepis munimentum, neque ad ignium nutrimentum crescere sinit, cum ad utrumque aptae sint; sic Deus, cum eos peccare permisit, peccato tamen non consensit, nec ad poenas creavit; quos tamen post peccata poenis mancipavit, sed libera voluntate, sibi, qui est summa beatitudo, inhaerentes, gloria et honore coronavit (Psal. VIII, 6): libera nihilominus voluntate, a se qui est aeterna justitia, recedentes congruis suppliciis multavit; et illorum asperitate, ut spinis sepem, istorum gloriam firmat, et illorum concrematione universum opus suum illustravit.

DISC. Cur illos Deus creavit, quos justitiam minime [Col. 1206B] servaturos, et ideo gloriam amissuros praescivit, et non illos solummodo, quos pro servanda justitia praescivit permansuros in gloria?

MAG. Hoc est tale, quale causeris, cur Deus noctem permiserit esse, cum sit tenebrosa; dies autem lucidus, quasi sit inutilis, et non necessaria: cum potius ipsa nox sit requies laborantium et reparatio virium. Sic bonum per malum commendatur. Justi enim injustis comparati gloriosiores apparent, sicut dies nocti collatus, gratiosior claret. Ratio ergo boni poscebat, ut Deus malum esse permitteret, per quod reciprocis modulis, per contrarietates suas in omnibus consonaret. Quamvis enim malum nihil sit per substantiam; et ideo aeternae Dei dispositioni nullam ingerat dissonantiam; substantia [Col. 1206C] tamen per idipsum quod est, facit omnes substantias bonas apparere; et innotescit quam bonum sit summo bono inhaerere.

DISC. Valde mirum de bonitate Dei videtur: quod aliquid creare voluit, quod aeternis doloribus, aternisque cruciatibus subderetur, cum videretur multo melius, aliquam rem non subsistere, quam misere subsistere aut ut lapidem insensibilem esse, quam aeternos dolores tolerare.

MAG. Sapienti Deo melius visum est, esse quod utrumque est, quam nullo modo esse. Et ideo fecit esse, quod est.

Quod autem non fecit omnia aequalia, sed disparia, per hoc cognoscitur et ineffabilis sapientia artificis, et inaestimabilis adornata plenitudo operis. [Col. 1206D] Et quamvis Deus poenas fecerit, nihil tamen ad poenas creavit: alioquin praestantior insensibilis creatura, quam sensibilis esset: quae sine fine, dolorem poenae sentiret.

Rationalis creatura porro dum sponte justitiam habitam abjecit, tunc propositam gloriam amisit; sicque miseriam incidit. Est autem miseria, inde dolere quod amisit, nec posse habere quod cupit, et his in quibus est, affligi; nec his posse exui. Poenis autem cruciari, non est aliud, quam sibi contrarium contra voluntatem pati.

Ob decorem autem universitatis, creavit Deus duo, [Col. 1207A] et duo [(272) 1Kb] , sibi contraria, ut aquam igni, et terram aeri; et in his creata alia, de contrariis dolorem patiuntur, sicut in aquis vel in terris formata in igne cruciantur. Salamandra quippe vivit in flamma, moritur in unda; piscis autem in aqua nutritus, in igne moritur.

Rationali itaque naturae, sentire dolorum amaritudinem, est, non habere suavitatis beatitudinem. Ratio namque justitiae poscit ut semper sint in amaritudine miseriae, qui sponte se exuerunt beatitudine gloriae. Ut autem hoc sine fine sit, est haec causa: quod immortales creati sint.

DISC. Cum ab aeterno esset a Deo dispositum, ut Filius ejus incarnaretur, videtur necessario homo peccasse, quatenus propositum Dei compleretur. Si [Col. 1207B] enim ipse non peccasset, Filius Dei incarnatus non esset; sicque statutum Dei irritum fieret. Ergo ex necessitate videtur utrumque pendere; et illum peccasse, et istum incarnatum fuisse.

MAG. Deus praescivit ab aeterno hominis lapsum, et ideo ab aeterno proposuit Filium suum pro ejus redemptione incarnandum.

Porro homo nulla necessitate, sed sola libera voluntate peccavit: et ideo Dominus peccatum illi imputavit: qui si necessario peccasset, reus non esset, cum hoc faceret quod vitare non posset.

Sed quia Dominus eum de peccato praemonuit, et ei poenam mortis proposuit, et ipse divina monita contempsit, idcirco reus exstitit:

Quod autem Filius Dei est incarnatus, seu pro [Col. 1207C] homine immolatus, quantum ad ipsum, sola fuit voluntas; quantum ad hominem, summa necessitas. Nisi enim hic incarnaretur, ille nunquam salvaretur.

Necesse ergo fuit homini, ut ille vellet incarnari.

DISC. Cur non angelus vel homo pro redimendo homine est missus, sed Dei Filius.

MAG. Ratio justitiae hoc poposcit. Angelus enim pro homine mitti non debuit, quia nihil homo ad angelicam naturam pertinuit. Homo vero mitti non debuit, quia omnis homo peccator fuit, et peccator peccatorem redimere non potuit. Illum ergo mitti oportuit, qui solus sine peccato, Deo hominem reconciliare potuit [(273) 1Kb] .

DISC. Cur nec Pater, nec Spiritus sanctus; sed [Col. 1207D] solus Filius est incarnatus?

MAG. Justitia hoc exegit. Ipse enim quasi secundo loco post Patrem, est Deus, non dignitate, sed ordine. Aequalis est enim Deo Patri; ut puta, unum cum eo. Unde et similitudo Dei dicitur; diabolus autem sibi hoc privilegium usurpavit, dum similis Altissimo esse voluit, scilicet Deus dici, et ab angelis, ut Deus adorari. Et quia in coelo ab angelis hoc non obtinuit, in mundo ab hominibus, se ut Deum coli, et ut Deum adorari docuit. Oportuit ergo, ut [Col. 1208A] cui injuria facta est, veniret; et se verum Deum, et illum fallacem ostenderet.

DISC. Et cur in homine venit?

MAG. Ut ipse innocens homo pro homine reo (Hebr. I, 33), Deo Patri satisfaceret et per hominem tyrannum reprimeret, atque hominem ab eo deceptum erueret.

DISC. Per quid perdidit diabolus hominem quem quondam possedit?

MAG. Per justitiam Dei et potentiam. In potentiam enim Dei, ut caecus graviter offendit; quia jam non solum Deo se aequavit; sed super Deum se exaltavit (Isa. XIV, 14), dum se a Dei Filio, Patri coaequali in tentatione adorari imperavit. Offensam vero justitiae Dei graviter in passione incurrit, dum [Col. 1208B] justum et innocentem hominem occidit.

Ergo per justitiam expertus est potentiam. Nam, dum justus homo injuste occiditur, injustus tyrannus juste opprimitur; et homo deceptus, injuste oppressus, per justitiam redimitur, atque per potentiam super angelum (quem ut Deum coluit) constituitur. Unde adhuc prosperae res secundae dicuntur; quia per justitiam pervenitur ad aeternam potentiam.

DISC. Est in infantibus liberum arbitrium?

MAG. Naturaliter inest eis liberum arbitrium; sed ut ignis in silice latens, nihil in eis operatur.

DISC. Cur non omnes pueri pro redemptione salvantur, in quibus liberum arbitrium adhuc nihil [Col. 1208C] operatur?

MAG. Hoc ex ratione justitiae procedit, quia nihil homini praeter poenam debitum est.

DISC. Et quare plurimi salvantur, in quibus aeque liberum arbitrium nihil operatur?

MAG. Hoc autem ex gratia descendit, quae etiam immeritis sua dona tribuit.

Si alicujus civitatis populus regem offenderit, ipse quosdam juste puniret, quosdam clementer absolveret; sic cum totus mundus Deum offendisset, de quibusdam supplicium per justitiam sumpsit; quibusdam autem per misericordiam ignovit.

DISC. Unde est quod jam multi liberi arbitrii [Col. 1208D] compotes salvantur, et plurimi non salvantur?

MAG. Eadem causa est quae dicta est. Illi qui salvantur, ex gratia et libero arbitrio, et ex dono Dei, et non ex proprio merito salvantur homines.

Ex gratia Dei quippe est, quod a Deo praeventi bonum volunt; ex libero arbitrio, quod bonum non deserunt. Cujus boni perseverantia, dono Dei, et merito hominis ascribitur: pro quo et vitae praemio remunerabitur. Qui enim perseveraverit usque in finem, salvus erit (Matth. XXIV, 13).

[Col. 1209A] DISC. Unde est quod quidam inveterati in malis tandem salvantur?

MAG. Ex gratia et libero arbitrio: ex gratia quippe praevenienti bona voluntas divinitus gratis inspiratur; ex libero arbitrio ipsi oblatae cooperantur, et pro hoc merito salvantur.

Haec duo, ut anima et corpus, simul sunt. Per gratiam namque arbitrium (ut corpus per animam) vivificatur; arbitrium vero gratiae, ut corpus animae, cooperatur. Gratia sine libero arbitrio est per se potens ad salvandum; liberum arbitrium sine gratia, est impotens ad bonum operandum.

Igitur per gratiam liberum arbitrium multum operatur, cujus perseverantia primo coronatur. Gratia est, quod per plures annos, dum a pueritia usque [Col. 1209B] ad decrepitum, in malitia insatiabiliter grassantur, in ipso vitae exitu per poenitentiam ab ipsis diaboli faucibus rapiuntur, et paradisi amoenitate confruendi deducuntur.

DISC. Et cur alii non salvantur?

MAG. Hoc ex justitia et libero arbitrio esse non ignoratur.

Ex justitia; quia gratia ad bonum non emolliuntur, sed indurari permittuntur, licet saepius fons gratiae in eos affluat, et eis poenitentiam ad horam tribuat, quam ipsi mox abjiciunt, et ut canes ad vomitum redeunt (Prov. XXVI, 11; Petr. II, 22).

Ex libero arbitrio; quia justitiam oblatam recipere nolunt, et iniquitatem magis deligunt.

Illis supradictis est verbum Dei causa salutis, et [Col. 1209C] via ad vitam; istis autem, causa mortis et testimonium ad interitum. Illi sunt vasa misericordiae, praeparata in honorem; isti vasa irae (Rom. IX, 22), praeparata in contumeliam. De illis nemo perire poterit; de istis nemo salvus erit. Illis est praeparatum regnum a constitutione mundi; istis caminus ignis cum diabolo et angelis ejus [(274) 1Kb] .

Ex hac varietate evenit quod plerique in monasteriis sub magna districtione vitam transigunt; quamplurimi in eremo degentes summa abstinentia vitam solitariam ducunt; ad extremum ad ima barathri descendunt.

DISC. Hoc est omni admiratione stupendum.

MAG. Accipe causas singulorum. Qui in monasteriis [Col. 1209D] pereunt, in sua prudentia confidunt; praelatorum monita contemnunt; in inobedientia obeunt. Qui vero in eremo intereunt, sine discretione vivunt, quando sibi eligunt ut sanctorum sectentur exempla, patris praecepta despiciendo aspernantur. De his scribitur: Sunt viae quae videntur hominibus justae, quarum finis deducit ad interitum [(275) 1Kb] .

DISC. Quamobrem in eadem culpa pares, quidam salvantur, quidam reprobantur?

MAG. Hinc incomprehensibilia Dei judicia praedicantur [(276) 1Kb] , qui terribilis in consiliis super filios hominum (Psal. LXV, 5) affirmatur: qui eligit per misericordiam, [Col. 1210A] quem vult: et reprobat per justitiam, quem vult, cui nemo potest dicere: cur ita facis? Cujus universae viae misericordia et veritas (Psal. XXIV, 10).

DISC. Utrum magis gratiae, an libero arbitrio salus ascribitur?

MAG. Summa salutis gratiae Dei attribuitur; cui etiam merita ascribuntur; quia nemo potest venire ad Filium (qui est vita aeterna) nisi Pater per gratiam, id est Spiritum sanctum, attraxerit eum (Joan. VI, 44). Sine illo enim nihil possumus facere (Joan. XV, 5). Deus quippe in nobis operatur et velle et posse, pro bona voluntate [(277) 1Kb] .

DISC. Si Deus operatur, quae merces homini imputatur?

[Col. 1210B] MAG. Et Deus operatur, et electi cooperantur. Deus operatur in electis suis, sua gratia praeveniendo velle, et subsequendo posse. Cooperantur ipsi per liberum arbitrium, consentiendo bona voluntate. Haec bona voluntas remuneratur in eis, ut scriptum est: Accepimus gratiam pro gratia (Joan. I, 16). Gratiam accipimus, cum nos Deus praevenit, ut velimus; et subsequitur, ut possimus. Pro hac gratia illam gratiam dabit; cum nos in gloria remunerabit.

DISC. Solent quidam dicere, quod praedestinati necessario salventur. Quod si ita est, cur quidquam laborant? aut cur gentibus praedicatur ut convertantur? vel cur verbum admonitionis quotidie a sacerdotibus administratur populo, ut in proposito [Col. 1210C] Dei proficiant servitio?

MAG. Praedestinatio quidem Dei neminem violenter salvat, vel damnat. Olim pro meritis ad regnum praedestinati, tunc quidem necessario salvantur, cum ex justitia proposita gloria eorum meritis recompensatur: sed quia nullus se praedestinatum praesumit (cum nec vas electionis Paulus hoc de se praesumpserit) necesse est toto conamine labori incumbere, quo valeant praedestinationem obtinere.

Per laborem namque praedestinatio vitae adipiscitur, ut in sacra auctoritate dicitur - Per multas tribulationes oportet nos introire in regnum Dei (Act. XIII, 21). Infantibus itaque per mortis acerbitatem; juvenibus [Col. 1210D] per operis exercitationem in extremis poenitentiam agentibus, datur praedestinatio per purgatorii cruciatus examinationem.

Gentibus vero ideo praedicatur, quia praedestinati foris, in foro otiose stantes in vineam Domini ad laborem convocantur (Matth. X, 6). Quibus etiam denarius in mercede proponitur: quia praedestinata gloria usque in finem laborantibus dabitur.

Saepe quoque quidam de reprobis, cum eis in vineam ingrediuntur; sed in initio laboris ab opere deficiunt, et aut de vinca blasphemantes exeunt, aut in vinea manentes, laborantes impediunt. De [Col. 1211A] his dicitur: Ex nobis exierunt: sed non erant ex nobis [(278) 1Kb] . Et iterum: Multiplicati sunt super numerum (Psal. XXXIX, 6): scilicet ad vitam praedestinatorum. Multi quidem per fidem sagenae Petri inhaeserunt (Matth. XIII, 47); sed quia in numero electorum praecogniti non sunt, in fluctus vitiorum, rupto reti, resilierunt.

Populus autem fidelium, in labore pii operis fatigatus, verbo admonitionis, ne deficiat, sublevatur.

Sicut aeger ad ecclesiam vadens, sed in via deficiens, ut iter peragat, ab aliquo sustentatur.

Verbum quippe Dei est verum semen (Luc. VIII, 11); ager vero, corda hominum. Cum hoc semen per Dei agricultores spargitur; semen Dei gratia est. [Col. 1211B] Si autem ab agricultura recipitur, liberum arbitrium est: quod per fidem receptum, si germen bonorum operum emiserit, messis in praedestinata gloria erit.

DISC. Cum haec cuncta, perspicua ratio, de luce veritatis proferat, oportet ut cunctis studiosis, per omnia valde complaceant.

Porro me multum movet, quod angelica natura cadere potuit, si ad beatitudinem condita fuit: videtur enim, quod quaedam vis eam impulerit, quod ita irrecuperabiliter corruit. Nam nimis de lapsu hominis moveor quod de tanta gloria in tantam miseriam devenire potuit, si nulla necessitas eum impulit.

[Col. 1211C] Unde rogo ut effundas cor tuum, et eructes veritatis arcanum.

MAG. Breviter tibi pandam Dei occulta, et reclusa cordis diligenter ausculta.

Antequam Deus conderet mundum, praescivit et angeli et hominis casum: quem ideo fieri permisit, quia bonum malo illustrari censuit.

Praescivit etiam, qui et quot secum essent permansuri, qui et quot essent recessuri, qui et quot ad se reversuri. Si enim hoc ignorasset, praescius futurorum non esset. Et si certus numerus electorum non esset, tunc regnum Dei, non ordinata dispositione, sed fortuito casu constaret, ad quod incerti numeri frequentia conflueret. Sed cum apud Deum sit certus numerus capillorum [(279) 1Kb] , multo [Col. 1211D] magis est apud Deum praefixus numerus electorum.

Quot autem sunt in hoc numero a Deo praescripti hi ante mundi constitutionem sunt ad beatitudinem electi. De his nullus peribit, sed ad praedestinatam gloriam toto conamine quisque festinabit. Qui autem super hunc numerum multiplicantur, inter oves Christi non numerantur.

Et quia hic numerus angelis cadentibus est imminutus, hominibus nascentibus est restitutus. Et ideo sicut ab uno numerare incipimus, sic ab uno [Col. 1212A] homine numerus est incoeptus. Et, sicut numerus crescit ad perfectionem, ita propago humana successit usque ad electorum completionem.

Hic ergo sacer numerus, soli Deo cognitus, et ab eo, aeterna certitudine praefixus, est quasi cujusdam civitatis ambitus, intra quem necesse sit omnes contineri, cui hujus civitatis cives ab aeterno sunt praecogniti. Lex autem civitatis, inviolabilis justitia est a justissimo rege instituta, ac hujus servatores, justi cognominantur, et hi soli inter cives connumerantur. Privilegium hujus sacrae civitatis, est libertas. Regnum ejus, beatitudo. Ergo omnes habitatores hujus civitatis sunt justi, liberi erant, legem hujus civitatis servare nolebant. Et ideo inter cives ejus numerari non poterant. Ad Dominium autem [Col. 1212B] ejus aspirabant, dum uterque ut Deus in ea esse appetebat.

Igitur nulla vis; nulla necessitas, eos ab hac urbe expulit; sed lex justitiae violatores juris in ea cives esse vetuit.

DISC. O quam in excelsam speculam me duxisti, in qua plurima conspicio! sed quia adhuc aliqua sunt clausa, illa mihi aperiri postulo.

Si homo per liberum arbitrium cadit, cur per liberum arbitrium non resurgit?

MAG. Homo potest se de alto monte in profundum praecipitium per seipsum mittere; non potest autem, nisi per alium adjutus, redire. Ita per liberum arbitrium, justitiam quidam deserere; non per se autem, sed per solam gratiam potest eam recipere. A [Col. 1212C] quo enim quis vincitur, illius et servus efficitur [(280) 1Kb] . Nam qui sponte luxuriae vel cuilibet vitio, cui praeest, addicitur; jam non valet per liberum arbitrium se de jugo dominationis ejus excutere, cujus dominio se libere voluit subjicere, nisi gratia Dei praeveniat eum, ut bonum quod sprevit cupiat; et subsequatur, ut illud implere praevaleat.

DISC. Cum voluntas hominis sit facta libera, unde est ad malum tam prona, et ad bonum tam pigra?

MAG. Omnis rationalis voluntas naturaliter cupit summum bonum; sed errore decepta labitur in falsum, quod est malum. Quilibet enim vult esse beatus, et ideo id quisque quam maxime appetit, in [Col. 1212D] quo se sperat fore beatum. Sed quia summum bonum, vel beatitudo, nonnisi in solo Deo consistit; quisquis aliquid infra Deum positum pro summo bono appetit, errat.

Hujus autem erroris causa haec est: Deus condidit hominem justum et beatum, sine omni indigentia, in bonorum omnium sufficientia [(281) 1Kb] , et dedit liberam voluntatem, justitiae et beatitudinis, ut voluntate justitiae, corpori subdito imperaret; voluntate beatitudinis, Deo obediret. Habuit ergo justitiam, ad honorem Dei; beatitudinem, ad commodum [Col. 1213A] suum. Et si servata justitia Deum honorasset, ad summam angelorum beatitudinem pervenisset. Sed quia justitiam deseruit, beatitudinem amisit. Sed voluntatem beatitudinis retinuit. Quia ergo fervet desiderio commodorum; sed commoda rationalis naturae competentia, quae perdidit, habere non valet, ad falsa et brutorum commoda et bestiales appetitus se convertit. Et quia jumentis insipientibus similis factus est [(282) 1Kb] : ideo per concupiscentiam ut bestia coit; cum dolore parit; lacte infantes, ut bestia catulos, nutrit; et sola commoda corporis appetit.

DISC. Cur bestiae pro his non damnantur?

MAG. Appetitus in brutis animalibus non sunt peccatum; sed sunt naturales, in hominibus vero [Col. 1213B] irrationales: caetera namque animantia feruntur necessitate; homo regitur libertate. Unde scribitur: Qui hoc fecerit, quod homo facere non debet, tollatur de hominibus.

DISC. Quid est, quod quidam immenso conatu nituntur, ut bene vivant; et nihil proficiunt? aut post magnum profectum a proposito decidunt? Nonne aliqua occulta vis eos retrahit, ne coeptum opus implere possint?

MAG. Nulla eos necessitas retrahit; sed sola voluntas eos avertit, dum magis volunt quod suggerit eis tentatio, quam quod persuadet ratio.

Quidam etiam de arbitrio magis quam de gratia praesumunt; et cuncta suis meritis ascribunt: [Col. 1213C] ideo eos gratia deserente, juste laborem suum perdunt.

DISC. Cur Deus facit hominis arbitrium ita mutabile?

MAG. Ob magnum ejus proficuum: quod enim potest converti ad malum, potest iterato converti ad bonum. Si homo semel lapsus non esset mutabilis, nunquam esset ad bonum convertibilis.

DISC. Quare non fecit eum Deus, ut in bono esset immutabilis?

MAG. Tunc esset Deo aequalis; hoc enim solius Dei est.

DISC. Si quisque operatur libero arbitrio, quomodo operatur Deus omnia in omnibus?

MAG. Universa quae fiunt bona, sive in coelo, sive [Col. 1213D] in terra, seu in omni creatura, Deus solus bonus, per electos vel angelos vel homines operatur, cooperantibus eis per liberum arbitrium consentiendo.

Operatur Deus per electos, ut per apostolos gentes convertit; ipse interius inspirando et incrementum dando: cooperantur ipsi per exterius ministerium, plantando et rigando.

Si quid autem electi, contrarii egerunt, ut in [Col. 1214A] Uria David (II Reg. XI, 1), Deus hoc juste fieri permittit, quod tamen ipse in laudem sui convertit, dum post lapsum exstiterunt humiliores, et sibi grates referunt uberiores; quibus etiam ipsa peccata cooperantur in bonum [(283) 1Kb] . Ergo omnia ex ipso et per ipsum (Rom. XI, 36).

Per reprobos quoque Deus operatur, dum judicium suum per eos exercet, sicut per Chaldaeos Hierusalem destruxit (Jer. LII, 24). Ecce unum et idem opus Deus et Chaldaei, diverso modo operati sunt; et tamen hic inde laudatur, et illi damnantur. Et quod ipse per justitiam, hoc ipsi per saevitiam egerunt.

Similiter per Judam Deus Filium suum tradidit (Matth. XXVI, 48), et mundum a morte redemit. En [Col. 1214B] Deus et Judas, unum opus diversa mente operati sunt. Sed dum totus orbis inde Deum veneratur, Judam vero detestatur; quia quod Deus ob humani generis amicitiam, hoc Judas egit per avaritiam. Audenter dico, quia Deus etiam per diabolum operatur, quod de justitia, per eum in reprobis exerceri decernitur. Sed quod Deus per justissimam aequitatem, hoc agit diabolus per nequissimam crudelitatem. Qui tamen non plus potest saevire in eos, quam permittitur. Unde Deus laudabiliter magnificatur; ille vero pro eodem damnabiliter reprobatur.

Quaecunque autem a reprobis per liberum arbitrium contra instituta committuntur, a Deo quidem [Col. 1214C] fieri sinuntur, et in laudem ejus vertuntur, dum juste ab eo poenis subiguntur. Igitur Deus omnia operatur, aut favendo aut sinendo.

Et quia ex ipso, ut in lib. Sap. legitur: A Deo bona et mala [(284) 1Kb] , omnia sunt bona, et nihil est malum, nisi quod amarum est his, qui aliquid asperi patiuntur, id malum appellatur. Et ideo omnia ad laudem et gloriam Dei, qui miseretur cui vult [(285) 1Kb] , gratiam largiendo; et indurat quem vult, in malitia relinquendo.

DISC. Nunquam haec audita sunt in mundo?

MAG. Imo, quotidie in Scripturis audiuntur [(286) 1Kb] ; sed a desidiosis et negligentibus non attenduntur: et ideo non intelliguntur. Cum vero in disputatione a doctis haec audierint, quasi a somno excitati stupescunt. [Col. 1214D] Vera esse dubitant, quia nusquam esse scripta putant. A studiosis autem leguntur, audiuntur, attenduntur, discutiuntur et intelliguntur, et in memoriam reducuntur.

Sponsus namque Christus abiens, sponsae Ecclesiae claves scientiae reliquit, quibus quotidie pulsantibus filiis, secreta Dei per intellectum reserans, aperit. A canibus autem, et a porcis, margaritas, ne coinquinentur, claudit.

[Col. 1215A] DISC. Cuncta quae proponis, tam validis testimoniis probando per illationem concludis, ut plus caeco probetur errare, qui haec praesumpserit pertinaciter impugnare.

Sed, quaeso, edisseras: Utrum prospera et adversa per liberum arbitrium eveniant.

MAG. Imo per gratiam et justitiam Dei. Gratia quidem Dei, prospera ministrat; justitia autem, adversa dispensat. Sed justi per prospera ad perennia bona provocantur: injusti autem per prospera, ut dives ille [(287) 1Kb] , remunerantur. Adversa autem ob tres causas electos tangunt. Primo, ut quidam a peccatis per adversa corrigantur, ut David; secundo, ut quidam tentati magis coronentur, ut Job; tertio, ut quidam a delectatione peccati retrahantur, [Col. 1215B] ut Paulus.

Reprobos vero ob duas causas feriunt. Primo, ut electi per eorum plagas corrigantur, ut in exitio Core legitur; secundo, ut ipsi a malitia, ne tantum quantum volunt, noceant, reprimantur, ut de Antiocho et Herode scribitur.

DISC. Parietem fodisti, et ecce apparet ostium.

Cum Scriptura dicat, quod Pharao a Deo sit induratus [(288) 1Kb] ; imo in hoc ipsum, ut annuntiaretur nomen Dei in universa terra per eum sit constitutus: quis non videat quod, necessitate cogente, populum afflixerit, cum in hoc ipsum constitutus sit, et quasi quodam fato trahente submersus sit?

MAG. Nota tria: Populum afflictum; Pharaonem [Col. 1215C] affligentem; Deum liberantem.

Deus electos, ut vasa aurea per reprobos, in camino tribulationis, tentando examinat; sed ipsi reprobi non intendunt, quod eorum vexatio istis ad salutem proficiat, quos sola crudelitatis malitia tribulat.

Porro diabolum, qui libere justitiam deseruit, in injustitia, ut incudem malleatorum, indurari permisit, eumque fabrum, ad purganda vasa misericordiae constituit: qui faber omnes impios sibi instrumenta fecit. ex quibus Pharao unus exstitit; qui dum per liberum arbitrium Deo servire noluit, Deus, eum induravit; dum eum a malitia, et duritia non liberavit.

[Col. 1215D] Et cum populus Dei per afflictionem esset tentandus, et adversitate probandus: Deus in hoc ipsum, Pharaonem ad tentandum populum constituit, dum ipse se per liberum arbitrium (ut puta unus de malleis diaboli) ad tundenda vasa Dei obtulit; sicque Pharao nescius, justis, quasi servus [Col. 1216A] filiis, servivit, dum eos a vasis irae segregans, flagellis erudivit.

Diabolus et impii malum quidem per se volunt non autem quantum volunt, sed quantum permittuntur facere poterunt. Et cum a Deo electis praevalere permittuntur, in hoc ipsum constitui dicuntur [(289) 1Kb] .

Nomen autem Dei per Pharaonem omnibus innotuit, dum ipse cum omnibus suis juste interiit; et Deus ab eo oppressos, ut vasa jam igne examinata in fornace, signis et prodigiis eripuit.

DISC. De Juda quoque scribitur: Ut Scriptura impleatur, Qui manducat panem meum, levavit contra me calcaneum suum [(290) 1Kb] . Et iterum: Nemo periit ex his quos dedisti mihi, nisi filius perditionis, [Col. 1216B] ut Scriptura impleatur [(291) 1Kb] .

Et cum Scripturam, ipso Domino teste, impleri necesse sit, quis nisi per omnia caecus non videat quod Judas quadam vi necessitatis impulsus, Dominum prodiderit; maxime cum Dominus venerat pati, et necesse fuerit eum per aliquem tradi?

MAG. Dominus quantum ad ipsum, non necessitate, sed liberrima voluntate pati voluit, quia natura divina impassibilis fuit: et hoc nobis fieri valde necessarium fuit; quos necessitas mortis ad interitum impulit.

Judam nulla necessitas, sed malitiosa voluntas instigavit ad proditionem; dum Dominum cum Judaeis odisse, quam cum apostolis diligere maluit.

Similiter Judaei nulla necessitate compulsi, sed [Col. 1216C] pessima voluntate impulsi eum occiderunt; dum eum gratis odio habuerunt, quem signis et virtutibus constare doluerunt.

Sed quia Spiritus sanctus, cui omnia futura sunt praesentia, qui talia eos velle facturos praescivit; ita per prophetas in Scripturis praedixit, sicut postmodum totum contigit [(292) 1Kb] : tamen illa Scriptura nullam necessitatem volendi vel faciendi eis intulit. Sicut ego, si bellum praescirem, et illud futurum praedicerem, verba mea non facerent bellum necessarium.

DISC. Quid igitur quis hinc colligat, nisi necessarium fuisse, Christum a Judaeis crucifigi, qui venerat ab eis occidi, quod utique non fecisset, si facere [Col. 1216D] non debuisset?

MAG. Et credis tu solos Judaeos Christum occidisse? omnes iniqui ab initio usque in finem mundi, consenserunt in necem Christi [(293) 1Kb] : quot enim justitiam et veritatem odio habent, hi justos propter justitiam et veritatem, qui est, persequuntur, [Col. 1217A] et omnes mortis Domini rei inveniuntur. Vellent quippe, si possent, justos omnes delere, quo securi possent sua desideria absque contradictione explere. Ergo si illi non fecissent, similes illorum perfecissent.

DISC. Introductus per te interius, multa praeclara considero; sed multa sigillata me non posse cernere doleo. Unde rogo ut, tradita tibi clave scientiae, haec clausa mihi aperias, et ista, involuta evolvens, me inspicere facias.

MAG. Tam diligenter pulsanti, Dominus per me prospera respondens, arcana secretorum tibi aperiet.

DISC. Quidnam causae esse dicimus, quod Deus permittit eos diu errare, quos praedestinavit, perenniter [Col. 1217B] secum regnare?

MAG. Per hoc longanimitati patientiae suae praerogat, quod etiam diutius in errorem, ut Paulum, tolerat (Rom. II, 4): quod vero eos repente ad poenitentiam, ut idem Paulum et Mariam revocat (Luc. VIII); divitias misericordiae suae insinuat. Pro his in mundum venit; pro his et mortem subiit.

Et quamvis pro peccatoribus mortuus sit, Annae et Caiphae, Herodi et Pilato, mors ejus non profuit, sed multum obfuit; non idcirco solum quod in morte Domini conspiraverant, sed ideo, quia bonum gratis odio habuerant (Joan. XV, 25), et poenitere neglexerant.

Caeterum electi quamplures, in nece Christi, [Col. 1217C] quamvis ignoranter, consenserant, pro quibus ipse et in cruce oravit, dicens: Pater, ignosce illis, quia nesciunt quid faciunt [(294) 1Kb] ; et sanguinem post credendo biberunt, quem prius saeviendo fuderunt.

DISC. Cum malefacta hominum Deo nihil noceant, et eorum bene gesta nihil conferant: cur eos post mortem segregat, et non omnes pariter et aequaliter in unum locat?

MAG. Rationi justitiae repugnat, ut justi cum injustis, et econtra, locum obtineant, . . . . . . . et multipliciter variando totam picturam distinguit.

Ideo, sicut pictor opus suum coloribus variat, sic Deus regnum suum discretis ordinibus egregie clarificat. Quis enim esset decor picturae, si laquear totum cooperiret uno colore? nec pictura etiam [Col. 1217D] posset dici. Nunc diversos colores diversis locis pingit: et sic opus suum visui delectabile reddit. Sic insignitor lapidum varias gemmas diversis locis imprimit, et sic opus suum pretiosius efficit.

DISC. Ad quid ultimum judicium restat?

MAG. Justitiae ratio exigit, ut judicium fiat; ut qui nunc se hypocrisi occultant, iniqui appareant; et qui nunc publice in flagitiis gloriantur, dignis tunc suppliciis juste subdantur; et qui leges contemnunt, justitiam despiciunt, pauperes et justos opprimunt, et per potentiam securi sunt, de rapinis florent, de damno aliorum gaudent, justis insultant, [Col. 1218A] verba Dei calcant, pro talibus et his similibus laudantur, per terrorem ab hominibus honorantur: hi, inquam, tunc a justis hic oppressis, et gaudio sequestrentur, et injustis in supplicio consocientur. Justi autem qui nunc injuste oppressi sunt, releventur; et qui bene viventes egerunt, remunerentur; et qui propter justitiam in opprobrio erant, honorentur.

DISC. Nunc, cur in paradiso positus sit homo, cum ibi permansurus non esset, edicito.

MAG. Protoplastus ad beatitudinem creatus, in paradiso, id est, in loco voluptatis, locatus erat: sed, quia praeceptum Domini servare noluit, ideo contemptor juste exsilium subiit; qui si nihil de paradisi deliciis gustasset, sed acceptum mandatum [Col. 1218B] violasset, nunquam forsitan poenitentiam egisset, et sic semper exsul foret. Postquam vero expertam paradisi dulcedinem, sed cito amissam, ad memoriam revocavit, gravi se poenitentia multavit. Ideo rediit, et ideo reditum meruit. De cujus mox utero, quasi de quodam castello, geminus exercitus, electorum scilicet et reproborum, prodiit; et acta hac re, certamen implacabili discordia iniit.

In hac itaque pugna magna in utrumque certatur, et victores quidem laureati triumphantes astra petunt: victi autem confusi, ad ima barathri descendunt.

Sta etiam hic, et considera utrorumque instantiam.


[Col. 1218C] De civibus Jerusalem humilibus.

Aliquis per viam humilitatis, ab infantia incedit, et usque ad senilem aetatem, semper in melius proficit. Omnes homines superiores sibi putat; se vero inferiorem omnibus aestimat. Omnium actus laudat; suos reprobat.


De cive Jerusalem casto.

Alius castitatis semitam arripit, magna custodia sensus suos munit, et tamen omnes alios sanctos computat, et se velut immundum judicat.


De patiente.

Alius patientiae callem calcat, universa dura et aspera pro Christo patienter tolerat, alios mansuetos reputat, seipsum immilem cogitat.


[Col. 1218D] De abstinente.

Alius per abstinentiae iter graditur; magna castigatione carnis maceratur: et tamen alios in abstinentia districtiores honorando aestimat se ut voracem damnat.


De charitatem habente.

Alius per latitudinem charitatis incedens, non solum amicos in Deo, sed etiam inimicos propter Deum diligit; contumelia accepta non solum poscenti veniam, injuriam laxat, sed etiam ipse reconciliari festinat.

Haec et talia sunt civium Jerusalem itinera, [Col. 1219A] quibus ab exsilio properant ad aeterna tabernacula.


De civibus Babyloniae et de reprobis.

Verte te ad cives Babyloniae, et vide quales sint, per quas tendunt, plateae.


De luxurioso.

Aliquis a primaeva aetate a luxuria inchoat; et in hac insatiabiliter usque ad decrepitum perdurat, nunquam quid jam fecerit, sed quid adhuc facere possit, pertractat.


De guloso.

Alius voracitati et ebrietati a pueritia se subjicit, et usque ad ultimam senectutem his insistit.


De rapacibus et crudelibus.

Alius toto nisu rapere festinat; alius furtis invigilat; [Col. 1219B] alius crudelitate pascitur; alius lucris non satiatur. Hic invidia tabescit; hic vero immunditia sordescit. Hic superbia erectus, cunctos despicit; hic odio plenus, cunctos mendaciis, et detractionibus afficit. Tales et tales sunt plateae reproborum, quibus irrevocabiliter festinant ad profunda inferorum.


De diverso modo pugnandi civium Hierusalem, contra cives Babyloniae, et econtra.

Aspice nunc etiam acies diverso modo ad pugnam instructas.

Reprobi justorum verba et opera abominantur, et consortia eorum detestantur, et refugiunt omne eorum consilium. Saepe eos callide circumveniunt; saepius bona eorum fraudulenter aut etiam violenter [Col. 1219C] diripiunt; saepissime eos verberibus, vel etiam cruciatibus affligunt, aut in membrorum truncatione, vel variis suppliciis interimunt.

Econtra justi reproborum mores, ut grave pondus, sufferunt; de miserabili illorum conversatione gemunt; contagia eorum, quantum possunt, devitant; citius ab illorum contubernio liberari optant; pro eorum salute Deo supplicant; necessaria quae possunt, eis subministrant.


De bona concordia civium Jerusalem, et mala concordia civium Babyloniae.

Adhuc aliud considera.

Electi omnes in bono concordant, et bonum quod non praevalent facere, in aliis amant.

[Col. 1219D] Reprobi vero, in malo omnes concordes sunt; in bono semper discordes existunt, et si alicui illorum ab aliquo justorum, forte increpationis vel admonitionis offertur verbum, omnes resistunt; omnes pariter contradicunt; ipsi etiam qui non faciunt, quia bona quae facere nolunt, in aliis odio habent, moleste ferunt. Ideo eum omnes, etiam quem non noverunt, dignum odio dicunt, mendaciis detrahunt, injuriis lacessunt.

Contemplare diligenter, et videbis in isto toto certamine, semper Cain paratum in acie contra Abel stare; et Ismael armatum adversus Isaac; Esau pugnare contra Jacob; Saul resistere David; Judam in Dominum, et Simonem Magum irruere in Petrum.

[Col. 1220A] Vide etiam in hoc agone: qualiter saepe reprobi cum electis currere proponunt, et aliquando diu currunt, et in itinere fatigati, deficiunt, et turpiter ut canes ad vomitum redeunt (Prov. XVI, 11; II Petr. II, 22).


De civibus Babyloniae in particulari, et primo de his qui sunt principes et judices super alios.

Veni huc ad supercilium montis, unde cuncta aedificia conspicere possis damnatae civitatis,

Intuere principes et judices. Ecce posita est in eis bestiae sedes. Omni tempore sunt ad malum intenti, semper in negotiis iniquitatis inexplebiliter occupati flagitia non solum faciunt, sed et alios facere instruunt, sancta vendunt, scelera emunt, totis viribus laborant, ne soli ad tartara veniant.


[Col. 1220B] De clericis et sacerdotibus Babyloniae.

Verte te ad clerum, et videbis in eis bestiae tentorium. Dei servitium negligunt; terrenis lucris inserviunt; sacerdotium per immunditiam polluunt; populum per simulationem seducunt; Deum per mala opera abnegant; omnes Scripturas ad salutem pertinentes abdicant; omnibus modis se laqueum et ruinam populo offerunt; quem caecum ipsi caeci ad interitum praeeunt.


De monachis Babyloniae.

Contemplare etiam monachorum conciliabuta, et videbis in eis bestiae tabernacula.

Per fictam professionem Deum irridentes iram ejus provocant; normam ejus regularem moribus et vita calcant; per habitum saeculum fallunt. [Col. 1220C] multos ipsi decepti decipiunt; saecularibus negotiis implicati sunt, id est in servitio Dei desides existunt; plerique illorum gulae et illecebris dediti sunt; quidam immunditiae sordibus computrescunt.


De monialibus Babyloniae.

Prospice etiam habitacula monialium, et cernes in eis bestiae praeparatum thalamum. Hae a tenera aetate impudicitiam discunt; complices sibi quamplurimas ad cumulum suae damnationis asciscunt; velo se operire festinant, quo magis frena luxuriae laxare queant omnibus fornicariis; stercore immunditiae implentur; hae mentes juvenum illaqueant et gaudent, si plures decipiant; et haec [Col. 1220D] vult habere palmam victoriae, quae aliis praevalet inscelere.


De communi plebe civitatis Babyloniae.

Verte te ad reliquam plebem, et invenies bestiae effigiem.

Sacerdotes despiciunt; de Deo quidquam audire contemnunt; totum tempus vitae in vanitate et jactantia ducunt, et ad omne opus suum reprobi sunt. Vulgus quoque indoctum bestiae habet idolum; Deum verum non noscunt; Deo ventri tota intentione deserviunt; per varia carnis desideria diffluunt, et per omnia vitam bestialem ducunt.


De mulieribus Babyloniae.

Veni huc ad hujus vallis proclivia, et videbis [Col. 1221A] monstruosa mulieris conventicula. In his bestia omnes suas pompas et monstra posuit; et has sua arma ferre constituit. Vides qualiter juvenes per luxuriam illaqueantur. Illa multos veneno enecat; haec viri vitam pro auro perdit; haec partus suos occidit; haec lites provocat; altera bella instigat. Ista maleficiis mentes hominum alienat; hanc vero nullus pecunia aut luxuria satiat; videndo multos decipit, illa flendo plerosque seducit: haec sunt hujus civitatis propugnacula; et haec sunt bestiae jacula.

DISC. O Deus, quanta prodigiosa conspicio.

MAG. Moenia civitatis Babyloniae vidisti, destructionem quoque ejuslibet intueri. Nunc cives Babylonii, cum sint plures numero, civibus Hierusalem [Col. 1221B] semper inferunt bellum, qui apud eos in exsilio positi sunt. Postmodum vero, rex coelestis Hierusalem Deus, cum exercitu angelorum veniens, hanc perditam civitatem funditus subvertet, et electos suos inde liberans, in coeleste palatium secum adducet, quibus tale nunc spectaculum praebet. Hanc quam vides Babyloniam, id est, hujus mundi gloriam, cum suo principe diabolo, et omnibus hujus civitatis civibus, scilicet hujus mundi amatoribus, repente in stagno ignis et sulphuris merget; et tunc omnia in meliorem statum permutabit.

DISC. Magnum spectaculum praebuisti omnibus haec legentibus; ideo illi spectaculo te interesse concedat Deus. Et qua de causa erunt justi in gloria?

[Col. 1221C] MAG. Quia si sine fine viverent, semper justi esse vellent. Justitia igitur exigit ut semper beati sint, qui semper justitiam amplexati sunt.

DISC. Quae autem est causa, quod injusti semper erunt in poena?

MAG. Quia sine fine vellent vivere, ut sine fine male facere possent. Igitur justitia poscit, ut nunquam supplicio careant, qui nunquam justitiam volebant.

DISC. Cur non possunt justi post resurrectionem peccare.

MAG. Quia sic liberum arbitrium eorum confirmatum est, quod nihil mali volant; cum aequales angelis erunt, et ideo in perpetuum beati erunt.

[Col. 1221D] DISC. Cur injusti ad bonum converti non poterunt?

MAG. Quia bonum semper odio habent et ideo miseri in perpetuum erunt.


[Col. 1222A] Conclusio sive recapitulatio hujus libri.

Ut igitur nostrae disputationis sententiam brevi epilogo concludam.

Propositum Dei est: Numerum electorum ex angelis et hominibus perfici.

Praedestinatio: Justos in beatitudine semper gloriari, injustos semper in miseria cruciari.

Praescientia vel providentia: Futurarum rerum semper praesens Dei inspectio.

Necessitas: Hominem post peccata mori.

Justitia: Rectum velle.

Arbitrium: Rectae justitiae volendi judicium.

Libertas: Servandi justitiam potestas, vel arbitrium nolendi volendi judicium.

Gratia: Boni inspiratio vel mali liberatio.

[Col. 1222B] Meritum: Perseverantia justitiae.

Praemium summum: Beatitudo.

Supplicium: aeterna miseria.

Et quia quosdam infantes utpote baptizatos, sola sua justitia non damnari est inevitabile; et quosdam provectae aetatis, justitiae Dei per liberum arbitrium spretores justitia dictante, debitam poenam evadere, est inevitabile, propter hoc, nomen huic libello imponitur.


Inevitabile.

Haec de praedestinatione, praescientia et libero arbitrio offero filiis Ecclesiae, quia ea despicient filii Babyloniae. Sed quicunque hoc contempserit vel [Col. 1222C] impugnaverit, se de numero praedestinatorum non esse demonstrabit. Qui vero quaestionem post haec de libero arbitrio moverit, caecus clara die in mortem offendit.

DISC. Benedictus Deus qui hoc inspiravit fratribus ut vellent me ad te dirigere; quatenus haec mira mererer a tuo mellifluo ore percipere. Et revera noveris, quod greges reproborum pro hoc venerando opere, magno te odio abominabuntur; et maxime ob hoc quod eosdem per liberum arbitrium, filios vitiorum, imo daemonum probaveris, detestabuntur. Magnas autem grates tibi persolvet gloriosus coetus ad vitam praedestinatorum, quod tam mirabile opus prompsisti in laudem ipsorum. Et, sicut te audivi dicere, hoc quod est a Deo praedestinatum, ut quidquid [Col. 1222D] electi juste petierint, eis tribuatur; magnis precibus Dei clementiam exorant ut te ultima dies in consortio illorum inveniat. Amen.





APPROBATIO.
[Col. 1221]

Hic Dialogus olim de praedestinatione et libero arbitrio per R. D. Honorium Augustodunensem, et nunc in confusionem Georgii Cassandri, per R. Patrem priorem monasterii S. Mariae de Tongerlo S. T. L. erutus, et lectus a pluribus, inventus est sincerus et liber ab omni errore; ut tuto eum pius lector legere possit, neglecte et vulcano commisso, quem Georgius Cassander impie sub nomine hujus Honorii Augustodunensis imprimi curavit. Quod censeo.

Decembris, anno 1620.

Egbertus SPITHOLDIUS S. T. L. canon. et pleb. Antuerpiensis librorum censor.




[Col. 1223]
DE LIBERO ARBITRIO LIBELLUS.
(Ex cod. ms, inclytae carthusiae Gemnicensis in Austria exscriptus a ven. D. P. Leopoldo Wydemann, ejusdem carthusiae bibliothecario; editus a R. P. Bern. PEZIO, Thes. Anecdot. t. II, p. I, col. 235)



PROLOGUS.
[Col. 1223A]

Godeschalco, fide et opere sudanti in sancto proposito, verbo et exemplo gregi Christi praeposito, Honorius, cum apparuerit princeps pastorum, videre in Sion Deum deorum. Quaestionem nuper inter nos ortam de libero arbitrio, optimum duxi rudibus enodare styli officio: quam aestimans fratribus non esse ingratam, vestro judicio misi examinandam.



CAP. I. Occasio hujus opusculi fuit vetus error eorum, qui omnia homini necessitate quadam evenire asseruerunt.

Qui aliquam quaestionem solvere laborat, inprimis oportet ut radicem, unde surgit agnoscat, quo facilius implicitum quasi de frondosae arboris ramis expediat. Radix ergo hujus quaestionis est error [Col. 1223B] talis. Fuerunt olim homines quidam vaniloqui, totius veri ignari, qui mala sua auctori totius bonitatis imputantes, se vero excusantes, dixerunt: quidquid in mundo contingeret vel quis quid faceret, aliter fieri non posset, quia ita a Deo dispositum esset: videlicet imitantes Adam, qui increpatus a Deo, cur vetitum comedisset, culpam suam retorsit in Deum dicens. Mulier, quam dedisti mihi, dedit mihi, et comedi (Gen. III); quasi diceret: Non ego peccavi, sed tu, qui hanc mihi sociam dedisti, cujus instinctu interdictum vitare non potui. Quem errorem quidam decepti homines magis scriptis roborantes constellationes introduxerunt, asserentes, omnia immutabili fato et inevitabili necessitate subjacere, sub bona stella natos, bonos necessario futuros, [Col. 1223C] verbi gratia: Si quis sub stella Martis nasceretur, homicida esset futurus: et si quis sub stella Veneris, adulter esset futurus; et si quis sub stella Jovis, hic blandus, et bonus ex necessitate esset futurus; et in hunc modum omnia facta sua fato, et omnia hominum merita necessitati adscribentes: auctorem Deum blasphemabant.



CAP. II. Confutatur relatus error, probaturque, rationalem creaturam naturaliter liberum arbitrium habere.

Hoc errore usquequaque per genus humanum ramos suos expandente, quidam viri sagacis ingenii, et ob amorem sapientiae philosophi dicti, naturas rerum diligentius perscrutantes deprehenderunt, [Col. 1223D] per hunc errorem incassum preces fundi, nullum locum justitiae judicibus relinqui, praemia justis pro benefactis tolli, supplicia injustis pro malefactis injuste impingi. Et revera summa esset injustitia justos [Col. 1224A] remunerari, injustos puniri: cum hoc ex necessitate facerent, fato dictante, quod nullo modo devitare possent; et inaniter quisque oraret, cum nil se orando, fato obstante, obtinere speraret. Hoc philosophi considerantes validis argumentis probaverunt rationalem creaturam naturaliter habere liberum arbitrium, id est volendi nolendique animi judicium. Arbiter namque dicitur judex, et inde arbitrium dicitur judicium; cum quis judicat in animo quid sibi sit faciendum, quidve devitandum. Et hoc arbitrium est liberum, id est non necessarium, vel coactivum: quia unusquisque neque stella, neque fato coactus, sed propria, et libera voluntate facit, quod vult. Hoc recepto deliramenta mathematicorum erunt irrita, scripta philosophorum rata, [Col. 1224B] scilicet Deum precibus placari, bonis praemia juste donari, malis supplicia juste irrogari.



CAP. III. Exponitur, in quo libertas arbitrii consistat?

Porro ecclesiastici viri, Spiritu illustrati, libertatem et potestatem arbitrii genus esse perpendentes, et in varias species dividentes, invenerunt aliam potestatem ambulandi vel standi, aliam comedendi vel bibendi, et in hunc modum alias, quarum nulla ad salutem animae pertinet: intellexeruntque libertatem arbitrii in sola animae salute consistere, quam etiam sic definierunt: Libertas arbitrii est potestas servandi justitiam propter ipsam justitiam. Augustino namque definiente, hic non est liber, qui vel [Col. 1224C] timore supplicii malum devitat, vel spe praemii bonum facit. Servit enim timore coactus vel spe illectus: et cum timor et spes ei dominentur, non liber esse jure convincitur. Hic solummodo liber judicatur qui sola delectatione justitiae bonum operatur, Ad justitiam ergo servandam tantum datum comprobatur liberum arbitrium et ideo soli justi sunt liberi, et hi nominantur filii, et his promittitur haereditas Domini. Injusti autem dicuntur servi, quia omnis qui facit peccatum, servus est peccati (Joan. VIII), et hi sunt filii irae et perditionis. Habent quippe et ipsi liberum arbitrium, sed libertate abutuntur ad servitutem: sicut quis gladio, quo se defendat, abutitur ad sui perniciem.



CAP. IV. Quaenam sit in Deo, angelis, hominibus justis, impiis, daemonibusve libertas arbitrii?
[Col. 1224D]

Quia vero Deus et angeli non possunt facere peccatum, sunt quidam qui putant, eos non habere liberum [Col. 1225A] arbitrium: quod si non habent, liberi non sunt. Si autem liberi non sunt, ergo bestiis similes sunt; quod de Deo vel angelis dici absurdissimum est. Porro Deus solus per se est, summe liber, habens per se liberrimum ad omne quod vult, faciendi arbitrium: Quia omnia quaecunque voluit, fecit (Psal. CXIII); et quod noluit, non fecit. Ipse namque est summa libertas, cui subest posse omne quod voluerit: a quo habet libertatem omne, quod ratione et intellectu viget. Angeli quoque liberrimum habent arbitrium, per quod malum nolunt, et justitiam solam volunt: pro qua sola servanda liberum arbitrium acceperunt. Homines etiam justi liberum arbitrium habent, sed absque gratia infirmum: veluti si fortis vir diu aegrotans diceretur quidem habere [Col. 1225B] fortitudinem, sed valde debilem; quia non possit ea uti, nisi baculo sustentatus. Post praevaricationem namque primi hominis sic fragilitate humanae conditionis debilitatum est in homine liberum arbitrium, ut sine adjutrice gratia inefficax sit ad omne bonum. Gratia enim eum praevenit, ut bonum velit: subsequitur eum, ut bonum possit. Ipse autem homo per liberum arbitrium oblatam gratiam volendo recipit et hac se, ut baculo, sustentando bonum peragit. Suum ergo meritum est gratiae baculum recipere, et acceptum non rejicere. Mali quoque homines, et daemones liberum arbitrium habent, quod aut accipere oblatum nolunt, aut acceptum rejiciunt: et ideo sicut infirmus sine baculo suo, vel sicut habens visum in tenebrosa. domo positus [Col. 1225C] sine lumine.



CAP. V. Quomodo liberum arbitrium a bono ad malum deficiat, vel quomodo libertas servitus fiat.

Quomodo autem liberum arbitrium a bono ad malum deficiat, vel quomodo libertas servitus fiat, breviter est dicendum. Deus condidit hominem ad beatitudinem, et dedit ei voluntatem, ut vellet esse beatus: dedit quoque ei justitiam, qua servata semper esset beatus; dedit ei etiam voluntatem, ut vellet esse justus, quo merito semper esset beatus. Ad servandam autem voluntatem justitiae dedit ei liberum arbitrium, quo non coacte, sed libere eam servaret, et in remuneratione nunquam beatitudinem amitteret. Est autem justitia summum bonum, [Col. 1225D] id est Deum diligere, et ei obediendo adhaerere: injustitia autem est infimum bonum, id est hunc mundum diligere, et transitoriis concupiscendo inhaerere: et hoc est peccare, et hoc est a libertate deficere.



CAP. VI. Quid sit voluntas beatitudinis, quid voluntas justitiae, quarum hanc homo peccando amisit, illam retinuit.

Homo itaque habet duas voluntates, unam beatitudinis, alteram justitiae: voluntas beatitudinis dicitur natura, et voluntas justitiae dicitur gratia. Illa datum, ista dicitur donum; homini quippe datur esse: donatur vero bene esse. Ex his duabus voluntatibus procedunt omnia hominum merita. Per voluntatem enim naturae libidines et concupiscentias [Col. 1226A] carnis sequimur: per voluntatem gratiae vigilias, jejunia et alia justitiae opera perficimus.

Sed homo per libertatem arbitrii voluntatem justitiae deseruit, moxque beatitudinem amisit: sed voluntatem beatitudinis retinuit. Nam omnis homo naturaliter vult beatus esse, sicut naturaliter vult vivere. Nemo autem vult esse justus nisi gratia Dei praeventus; nec potest esse justus, nisi gratia Dei adjutus. Et quia sine justitia vult esse beatus, et nemo nisi per justitiam potest veram beatitudinem obtinere, falsam beatitudinem in caducis et transitoriis semper anxius quaerit? et nusquam inveniens nunquam requiescit. Qui autem amissam justitiam, per gratuitam gratiam, redditam libera voluntate usque in finem servabunt, hi in vera beatitudine [Col. 1226B] sine fine requiescunt.

Aliud opusculum ab hoc diversum edidit Honorius de libero arbitrio, quod Inevitabile, inscripsit: quod quia in Bibliotheca veterum Patrum tomo XV, Colon. edit. reperitur typo excusum, nunc ab ejus descriptione abstineo. Sententias autem Patrum de libero arbitrio et gratia (quas inter opuscula Honorii repertas ad verbum subnecto) videtur ipse Honorius pro elucidatione sui opusculi collegisse.
Leopold WIDEM.

ISIDORUS.---Arbitrium est voluntas liberae potestatis, quae per se sponte vel bona vel mala appetere potest. Gratia autem divinae misericordiae gratuitum est donum, per quam et bonae voluntatis initium et operis promeremur effectum: Divina quippe gratia praevenitur, homo, ut bonus sit. Nec humanum arbitrium Dei gratiam antecedit, sed ipsa [Col. 1226C] gratia Dei nolentem hominem praevenit, ut etiam bene velit. Nam pondere homo sic agitur, ut sit ad peccandum facilis, ad poenitendum tardus. Habet de se ut corruat, et non habet, unde surgat; nisi gratia conditoris, ut erigatur, manum jacenti extendat. Denique homini per Dei gratiam liberum restauratur arbitrium, quod primus homo perdiderat. Nam ille habuit inchoandi bonum liberum arbitrium, quod tamen Dei adjutorio perficeretur. Nos vero et inchoationem liberi arbitrii et perfectionem de Dei gratia sumimus: quia incipere et perficere bonum de ipso habemus, a quo et gratiae donum datum, et liberum arbitrium in nobis est restauratum. Dei est ergo bonum, quod agimus, propter gratiam praevenientem [Col. 1226D] et subsequentem: nostrum vero est propter obsequentem liberi arbitrii voluntatem. Nam si Dei non est cur illi gratias agimus? et si nostrum non est, cur retributionem bonorum operum exspectamus? proinde ergo in eo, quod gratia praevenimur, Dei est: in eo vero quod ad bene operandum praevenientem gratiam sequamur, nostrum est. Nemo autem Domini gratiam meritis antecedit, ut tenere cum quasi debitorem possit; sed miro modo aequus omnibus conditor alios praedestinando elegit, alios vero in suis pravis moribus justo judicio derelinquit. Unde verissimum est, gratiae munus non ex humana virtute vel ex merito arbitrii consequi, sed solius divinae pietatis bonitate largiri. Quidam enim gratuitae misericordiae ejus praeveniente [Col. 1227A] dono salvantur effecti vasa misericordiae: quidam vero reprobati ad poenam praedestinati damnantur effecti vasa irae. Quod exemplo de Esau et de Jacob necdum natis intelligitur: qui dum essent una conceptione vel partu geniti, pariterque nexu peccati originalis astricti, alterum tamen eorum ad se misericordiae divinae bonitas praeveniens gratuita gratia traxit; alterum quadam severitate justitiae odio habitum, in massa perditionis relictum damnavit: sicut per prophetam idem Dominus loquitur dicens: Jacob dilexi, Esau autem odio habui (Malac. I). Unde consequens est nullis praevenientibus meritis conferri gratiam, sed sola vocatione divina, neque quemquam salvari sive damnari, eligi vel reprobari, nisi ex proposito praedestinantis Dei: [Col. 1227B] qui justus est in reprobatis, misericors in electis, sicut per Psalmistam dicitur: Universae viae Domini, misericordiae veritas (Psal. XXIV). Omne autem donum gratiae non omnibus ad integrum datur, sed singulis dona singula dividuntur; scilicet ut quasi corporis membra singula officia habeant, et alter alterius indigeat: non quod habet alter, vel inde omnium fiant communia, dum fuerint sibimet membra necessaria.

IDEM.---Sciant liberi arbitrii defensores, nihil posse in bonum sua praevalere virtute, nisi divinae gratiae sustentetur juvamine. Unde et per prophetam Dominus dicit: Perditio tua ex te, Israel; tantum in me auxilium tuum (Osee. XIII); quasi diceret: Ut pereas, tuo merito? ut salveris, meo auxilio. Quid [Col. 1227C] enim ex se ille latro meruit, qui de faucibus inferni crucem ascendit, de cruce paradisum adiit? Reus quidem ille ex fraterno sanguine venit cruentus, sed divina gratia mutatus.

Liberum arbitrium est animae rationalis voluntas sine prohibitione cujusquam mota ad quodcunque voluerit, sive ad bonum sive ad malum, sic ab auctore concessum. Rursus: Liberum arbitrium est intellectualis animae motus sui juris; praeelectio vero est consultum desiderium eorum, quae in nobis sunt, aut consilium desiderabile: quod enim praejudicatum est, ex consilio tenemus eligentes. Consilium vero est intentio perquirens de his, quae nobis sunt facienda cum cautela.

ISIDORUS.---Gemina est praedestinatio sive electorum [Col. 1227D] ad requiem, sive reproborum ad mortem: utraque divino agitur judicio, ut semper electos superna, et interiora sequi faciat; semperque reprobos, ut infima et exteriora sectentur, deserendo permittat. Quamvis justorum conversatio in hac vita probabilis sit, incertum tamen hominibus esse ad quem sunt finem praedestinati, sed omnia reservari futuro examini, mira dispositio est supernae distributionis, per quam hic justus amplius justificatur, impius amplius sordidatur: malus aliquando ad bonum convertitur, bonus aliquando ab illo reflectitur. Vult quis esse bonus, et non valet; vult alter esse malus, et non permittitur interire; datur ei, qui vult esse bonus, alius nec vult, nec ei datur, [Col. 1228A] ut sit bonus. Iste nascitur in errore, et moritur; ille in bono, quo coepit, usque in finem perdurat. Tandiu iste stat, quousque cadat; ille diu male vivendo in fine salvatur despectusque convertitur. Vult prodesse in bono justus, nec praevalet; vult nocere malus, et non valet. Iste vult Deo vacare, et saeculo impeditur; ille negotiis implicari cupit, nec proficit, dominatur malus homo, bonus damnatur pro impio, impius honoratur pro justo. Et in hac tanta obscuritate non valet homo perscrutari dispositionem Dei et occultum praedestinationis perpendere ordinem.

PETRUS.---Liberi arbitrii potestas est sensus animae habens virtutem, qua possit, ad quos velit actus inclinari.

[Col. 1228B] FULGENTIUS.---Praedestinatio Dei non est alia, nisi futurorum operum ejus aeterna praeparatio. Sicut enim praescientia neminem compellit ad peccatum (cum utique singulorum praescierit ante saecula aeterna peccata) ita quoque et praedestinatio ejus neminem compellit ad poenam: licet et antequam nascatur aliquis, praedestinatus sit permansurus in justitia ad coronam, vel in iniquitate ad poenam.

AMBROSIUS.---Nullus ideo ad poenam vadit, quia hoc in praedestinatione Dei ante fuerit. Ex eo autem quod praescitus est in peccatis permansurus, etiam ex eo deputatus est ad poenam.

ISIDORUS.---Deus praedestinavit quosdam ad gloriam; quosdam ad poenam; sed quos praedestinavit ad gloriam, praedestinavit ad justitiam: quos autem [Col. 1228C] praedestinavit ad poenam, non praedestinavit ad culpam. In sanctis ergo coronat Deus justitiam, quam eis gratis ipse tribuit, gratis servavit, et gratis perfecit: iniquos autem condemnabit pro iniquitate vel injustitia, quam ipse non fecit. In illis enim opera sua glorificat, in istis autem opera eorum condemnat.

AUGUSTINUS.---Praedestinationis nomine non aliqua voluntatis humanae coactiva necessitas exprimitur, sed misericors et justa divini operis sempiterna dispositio praedicatur. Dei namque praedestinatione aut peccatorum praeparata est pia remissio, aut peccatorum justa punitio. Deus praedestinavit bonos ad regnum, malos autem ad ignem aeternum. [Col. 1228D] Bonis etenim dicturus est: Venite, benedicti (Matth. XXV), etc., etc. Malis autem dicturus est: Ite maledicti (ibid.), etc., etc. Dominus iniquos et impios praedestinavit ad supplicium justum, non ad aliquod opus injustum; ad poenam, non ad culpam

Idem.---Liberum arbitrium est vias mandatorum Dei libero eligere vel relinquere arbitrio: quas sumpsimus fulti adjutorio, continua devotione sequimur, in fine subjectam in nobis obedientiam coronabit. Liberum vero quod ab eo habemus arbitrium prono ad nequitiam lapsu fluit; et cum ad virtutis indolem Dei auxilio deserente nihil possit, ad genus omne peccati deficit, nec fultum virtute subsistit.

Idem.---Primus homo liberum habuit arbitrium, et poterat per naturam vires diligere et vitare vitia: [Col. 1229A] neque enim habebat in se bellum vitiorum. Sed postquam volens peccavit, amisit liberum arbitrium in bono, ita ut jam nihil boni per se velle, nedum facere sine Dei gratia possit; et ut non solum volens, sed etiam nolens peccet: unde malum quidem a nobismetipsis habemus bonum autem tantummodo a Deo.

HIERONYMUS---Homo per Dei gratiam ad agendum, quidquid voluerit, liberum habet arbitrium. Si enim aliquis invitus bonum faceret, nullum inde praemium acquirere posset: et si ullus a Deo coactus malum ageret, nullum pro hoc supplicium pateretur. Deus autem aliquando hominem nolentem ad bene gendum misericorditer cogit, ita tamen, ut illius bona voluntas postea sequatur.

[Col. 1229B] AUGUSTINUS.---Non est liber, qui timore supplicii devitat malum, et spe praemii facit bonum; servit enim timore coactus, et spe praemii illectus; timor autem et spes dominantur ei. Hic est liber, qui nec timore supplicii, nec spe praemii, sed sola delectatione [Col. 1230A] justitiae justus est. Ad hoc habet liberum arbitrium.

GREGORIUS.---Mala solummodo libero fiunt arbitrio; quia postquam primus homo peccavit sponte, ad bonum quidem liberum amisit arbitrium, ad malum tamen retinuit. Nisi ergo divina praeveniat inspiratio, nullus valet agere aliquid boni.

JOANN. CHRYSOSTOMUS.---Naturae rationali Deus liberum arbitrium concessit, imo eam talem fecit, quae haberet liberum arbitrium. Ergo et naturae non tollit, quod dedit, et ipse praeterea errare penitus nescit. Natura igitur rationalis ab ipso suae creationis exordio liberum habet arbitrium; sed quia per semetipsam sponte bonum deseruit, non jam habet illud in bono, habet tamen illud in malo. Non jam [Col. 1230B] sufficiens, sed prorsus deficiens, nisi praeveniente, adjuvante et subsequente gratia Dei.

ANSELMUS.---Libertas arbitrii est potestas servandi rectitudinem voluntatis propter ipsam rectitudinem.





[Col. 1229]
SCALA COELI MAJOR SEU DE ORDINE COGNOSCENDI DEUM IN CREATURIS DIALOGUS.
Ex codice ms. inclytae carthusiae Gemnicensis in Austria eruit venerabilis D. P. Leopoldus Wydemann, ibidem bibliothecarius; edidit R. P. PEZIUS Thes. Anecdot. t. II, p. I, col. 155.)



PROLOGUS.
[Col. 1229C]

Frequenti meditationum animo revolvo quam plurimos summo conamine ad ardua nitentes, sed quasi quadam repulsa a coepto cursu deficientes. Causam diligentius perscrutatus latitantem, nil quidem investigare potui quam inscitiam, caligine mentem eorum obscurantem. Quam pestiferae verecundiae latebras quaeritantem fortius stringens ad lucem produxi, ac spiculis rationum prefossam ad nihilum deduxi. Sunt namque plures qui ad spiritualia scandere nituntur, sed ordinem graduum ignorantes, per abrupta se praecipitant; et dum non gradatim scandendo, sed per praeceps inconsulte ruendo, nec hujus nec illius retinaculum rectitudinis, quo gressum firment, inveniunt, pondere penduli, visu pressi cassum iter linquunt; [Col. 1229D] atque in profundae fabulae opiniones et tenebras ignorantiae errabundi resiliunt. Quorum animi inopia pie permotus, navem eis de exsilio ad patriam opimis opibus instruxi, et scalam congruis gradibus ordinabiliter disparatam de coeno ad coelum erexi: quam si rite scandere contendunt, regem gloriae in decore suo [Col. 1230C] videbunt. Unde si videtur, libellus Scala coeli vocetur.



CAPUT PRIMUM.

DISCIPULUS. Quid inter sedulae disputationis documenta te crebro navem vitae vel Scalam coeli introducere audio quid sibi illa vocabula velint, edicito. MAGISTER. A patria paradisi quasi in colliminio cujusdam maris separamur, et in hoc mundo quasi in quadam insula peregrinamur. Mare est hoc saeculum multis amaritudinibus turbidum; navis est Christiana religio, velum fides, arbor crux, funes opera, gubernaculum discretio, ventus Spiritus sanctus, portus aeterna requies; hujuscemodi nave pelagus saeculi hujus transitur; et ad patriam aeternae vitae reditur.



CAPUT II.
[Col. 1230D]

DISC. Et quid Scala coeli? MAG. In valle lacrymarum, imo in lacu miseriae sumus constituti; de qua ad altum supernae patriae montem per quamdam scalam sumus ascensuri. Haec scala est charitas, quam copulat sanctarum Scripturarum auctoritas: [Col. 1231A] hujus gradus sunt scientia et sapientia. Scientia, quae nos praesentis vitae instruit actionem; sapientia, quae docet aeternae vitae contemplationem. Scientia, quae nos Scripturis instruit mysterium Christi humanitatis; sapientia, quae docet majestatem ejus divinitatis. Haec scala per geminam dilectionem Dei et proximi hinc inde erigitur, ad quas series totius Scripturae, Veteris et Novi Testamenti, refertur; quae per Sapientiam scribitur per scientiam exponitur. Et quia haec scala usque ad tertium coelum pertinet, ad quod rite scandentes perducet, tribus ordinibus graduum, corporalium, spiritualium, intellectualium, connexa surgit.



CAPUT III.

DISC. Quid tertium coelum dixeris, ignoro. MAG. [Col. 1231B] Tres visiones sunt, corporalis, spiritualis, intellectualis. Corporalis est, qua coelum hoc et terra, et omnia corporalia per corpus videntur: et haec primum coelum vocatur. Spiritualis est, qua similitudo corporalium in Spiritu nostro formatur: et haec secundum coelum nominatur. Intellectualis est, qua nec corporalia nec similitudo corporalium, sed ipsa essentia divinae veritatis, vel angelorum vel animarum natura, sicuti est, contemplatur, et haec tertium coelum appellatur.



CAPUT IV.

DISC. Ordinem graduum magnopere dignoscere desidero, quis est ordo corporalis visionis? MAG. Imprimis elementa, scilicet terram, aquam, aerem, [Col. 1231C] ignem, ex quibus omnia constant, ad laudem Dei cernimus: quibus totidem subjicimus, dum ea, quae tantum sunt, ut lapides; et ea, quae quodam modo vivunt ut herbae et arbores; et ea quae vivunt et sentiunt ut animantia; et ea quae vivunt, sentiunt et intelligunt ut homines, ad laudem Conditoris videmus. His vero totidem subnectimus, dum quatuor genera in mundo viventium, gradientium, serpentium, reptantium, volantium, natantium ad laudem Dei conspicimus. Quibus totidem supponimus, dum cuncta pulchra a deformibus visu, cuncta sonantia a dissonis auditu, cuncta olentia a putentibus odoratu, cuncta dulcia ab amaris gustu, cuncta lenia ab asperis tactu discernimus. Deinde multiplices gradus inteximus, dum in terra diversa genera [Col. 1231D] lapidum, marmorum, gemmarum; diversa genera arborum, foliorum, pomorum; diversa genera herbarum, foliorum, olerum; diversa genera radicum, fructuum, seminum, diversa genera bestiarum, reptilium, serpentium; multigenas facies et ritus hominum, multimodos colores et cultus vestium; alta moenia urbium, aedificia domorum, picturas, sculpturas, varias texturas; diversa artificia, ludorum vel artium exercitia; ordines ministrantium, dignitates dominantium mirando distinguimus, Deinde gradus ex aqua ordinamus, dum genera varia volucrum, varia piscium, glaciem et varias tempestates, et quasdam aquas dulces, quasdam amaras laudando Deum consideramus. Post hoc aerem scandentes, Stupentes, gradus imprimimus, [Col. 1232A] dum nubes, ventos, fulgura, tonitrua, pluvias, nives, grandines, pruinas, rores mirando conspicimus. Hinc per gradus aetherei ignis nitimur, dum nunc crescentis, nunc decrescentis lunae globum, luciferi comas, solis flammas, aliarum errantium stellarum jubar ad laudem Conditoris intuemur. Postremo per gradus hujus corporei coeli levamur, dum firmamentum in medio aquarum locatum, et sidera in eo clare fulgentia, venerantes Deum, contemplamur. Hi sunt gradus pulchrae ascensionis dispositi de ordine corporalis visionis. Hac visione universa pene animantia nobiscum fruuntur et quaedam, ut ibices et aquilae, plus nobis potiuntur.



CAPUT V.

[Col. 1232B] DISC. Quis est ordo spiritualis visionis? MAG. Animam plures vires habere non ignoras: ex quibus ea, quae corpus vivificat, et per corpus corporalia sentit, proprie anima cognominatur, ea vero, in qua imagines corporalium formantur, Spiritus appellatur; ea autem quae interna et externa intelligit, mens vocatur. Spiritualis ergo visio est, cum non corporalia, sed corporalibus similia in Spiritu videntur, quae duodecim gradibus huic scalae innectitur. Primus gradus est, cum alicujus corporis similitudo per corporis sensus percepta, in Spiritu nostro formatur, ac in memoria reconditur, ut puellarum. Secundus, cum absentia corpora jam nota, cogitamus, et eorum imagines in Spiritu nostro formamus, ut urbium. Tertius, cum eorum [Col. 1232C] corporum, quae non novimus, sed esse non dubitamus, similitudines, non ita ut sunt, Spiritu intuemur, ut unicornium vel griphium. Quartus, cum ea, quae non sunt, vel esse nesciuntur, pro arbitrio imaginamur ut chimeram bestiam. Quintus, cum nolentibus nobis varia forma rerum versatur in animo, ut in oratione, pugnantium vel aedificantium. Sextus, cum aliqua facturi disponimus, cuncta prius in Spiritu cogitando formamus, ut fabricam domus. Septimus, cum loquimur, vel aliquid facimus, eadem similibus motibus intus in Spiritu praevenimus, Octavus, cum a dormientibus somnia in Spiritu formantur, tamen nihil vel aliquid significantia; ut Pharaoni septem spicae septem annos [Col. 1232D] praesignantes. Nonus, cum invalitudine corporali perturbatis sensibus variae phantasiae imaginantur, ut phreneticis fieri [solet. Decimus, cum ingravescente dolore corporis Spiritus absentatur, et imagines rerum corporalium demiratur, gaudia vel supplicia prae se ferentes, ut non ex toto defunctis plerumque contingit. Undecimus, cum alicujus Spiritus a sano corpore ad videndas similitudines corporalium ab aliquo Spiritu rapitur ut fit in exstasi positis. Duodecimus, cum Spiritus penitus a sensibus corporeis avertitur, et solis similitudinibus corporalium spirituali visione fruitur, ut in prophetis quondam factum est. Haec visio spiritualis bonis et reprobis communis est, et secundum coelum vocatur; quod doctis per discretionem reseratur, et [Col. 1233A] indoctis per praesumptionem obfirmatur. In hoc coelo Moyses similitudinem tabernaculi vidit, quod in eremo fecit: in hoc coelo Isaias Dominum super solium excelsum, et seraphim cum sex alis Sanctus, sanctus, sanctus, clamantia conspexit; hoc coelum apertum est Ezechieli quando rotam in rota et quatuor animalia oculis plena conspexit; de hoc coelo vidit Petrus discum animalibus plenum submitti, et iterum in idem recipi; hoc coelum vidit Joannes apertum, in quo omnia conspexit quae in Apocalypsi scripsit.



CAPUT VI.

DISC. Num est aliquid in rebus exstantibus, quale Joannes, vel alii prophetae, vel qualia subtracti quidam a corporibus viderunt et rursus vivis redditi se [Col. 1233B] vidisse retulerunt? MAG. Omnia quae formaliter subsistunt, in hoc mundo sunt; nusquam autem legitur, quod usquam terrarum bestia decem cornua habens reperiatur ut in Apocalypsi et in Daniele legitur. Nec alicubi lapis septem oculos habens, ut in Zacharia legitur; nec usquamlibet gentium mulier sole amicta vel draco septem capita habens reperitur. Quae si tunc substantialiter fuissent nunc quoque similiter essent; sed cum nusquam neque in coelo neque in terra hujuscemodi res sint, liquet quod nec tunc fuerint. Igitur non sunt ex rebus exstantibus; per angelos autem talia in Spiritu hominum formantur, per quae futura aliqua praefigurantur: unde et a doctis exponuntur, a quibus etiam intelliguntur



CAPUT VII.
[Col. 1233C]

DISC. Cum quis talia videt, num per oculos corporis, an solo Spiritu ea cernit? MAG. Corporalia per corpus, spiritualia autem extra corpus videri omnino non possunt. Neque Spiritus sine corpore ad loca corporalia, nec corpus rapi potest ad spiritualia. Omne autem quod corpus non est, et tamen est aliquid, Spiritus est. Ergo non per corpus sed in Spiritu talia videntur; incorporea enim natura videri non potest per corpus; corporea autem si sine corpore videri potest, tunc longe alio et miro modo, quam nunc, videtur.



CAPUT VIII.

DISC. Utrum videt haec anima intra se vel extra [Col. 1233D] se? MAG. Sicut omnia corporalia intra corpus videntur ita cuncta spiritualia intra Spiritum cernuntur; et sicut hic corporeus mundus coelum et terram et universa corporalia intra se continet, ita quoque anima quemdam amplum mundum, coelum spirituale, et terram intra se continet; in quibus cuncta spiritualia, corporibus similia videt; et ideo cum solem, lunam, et sidera coeli, urbes, regiones, insulas maris, vel similia caetera his contemplatur, non extra, sed intra se imaginando vagatur. Itaque Joannes vel alii prophetae non extra se, sed cuncta in Spiritu suo per angelos formata, futuras res significantia viderunt: unde et Videntes dicti sunt; hinc est quod Joannes dicit: Statim fui in Spiritu (Apoc. I); et alius propheta: Vidi in Spiritu (Dan. [Col. 1234A] VIII). Similiter hi, qui corpore subtracti, et rursus vivis redditi gaudia et supplicia, claram lucem, et horridas tenebras, vel quaelibet alia viderunt vel audierunt, intra se quasi in quadam regione conspexerunt.



CAPUT IX.

DISC. Poenae in Spiritu visae, utrum sint verae poenae an falsae? Similiter gaudia in Spiritu visa, utrum sint vera gaudia an falsa? MAG. Quidquid illud est, unde anima moerore afficitur, vera poena est. Iterum quidquid illud est, unde Spiritus laetatur, verum gaudium est. Sunt autem quidam gradus in poenis animarum. Primus est, cum anima contristatur, quia de assuetis locis, corporibus, vel parentibus vel notis hominibus separatur. Secundus, [Col. 1234B] cum de amissis rebus exterioribus, vel amicis perditis anxiatur. Tertius, cum de corporali dolore torquetur. Quartus, cum violentia de corpore pellitur. Quintus, cum quasi in somnis, horridis visis afficitur. Sextus, cum in exstasim rapta formis molestis affligitur. Septimus, cum corpori subtracta a tetris spiritibus in poenalibus locis cruciatur. Octavus, cum corpore penitus mortuo, non corporali, sed spiritali et poenali substantia arctatur. Nonus, cum recepto corpore, aeterno igni tradita daemonibus associatur. Hi poenarum gradus, quanto quisque alteri est in ordine superior, tanto est in cruciatu immanior.

Similiter quidam gradus in gaudiis animarum considerantur. Primus, cum anima de societate dilectorum [Col. 1234C] hominum laetatur. Secundus, cum de adeptione cupitarum rerum gratulatur. Tertius, cum de evasione damni alicujus rei vel corporalis doloris gaudet. Quartus, cum superatis adversariis tripudiat. Quintus, cum periculum mortis evadens exsultat. Sextus, cum in somnis laeta visa eam exhilarant. Septimus, cum in exstasim rapta exsultat. Octavus, cum, corpore subtracta spiritualibus in locis, mirabili luce deliciatur. Nonus, cum, corpore penitus mortuo, non corporali, sed spirituali et ipsa veritatis laetitia jucundatur. Decimus, cum, corpore recepto, angelis adaequata de visione Dei ineffabiliter gloriatur. Hi gradus gaudiorum, quanto quisquis est alteri in ordine altior, tanto est et in [Col. 1234D] ordine eminentior.



CAPUT X.

DISC. Unde formantur Spiritalia visa? MAG. Ab animabus, a daemonibus, ab angelis. Ab animabus, cum quis in tenebris ea, quae per corpus vidit, vel videre potuit, vigilans imaginatur; aut quae corpori acciderunt vel accidere potuerunt, dormiens contemplatur; haec aliquando vera, aliquando sunt falsa. A daemonibus, cum Spiritus nequam in varias formas se transfigurans, animae dormientis, vel vigilantis se ingerit; quae phantasiae vel illusiones vocantur; aliquando corpus obsidens, animae se commiscens, quaedam vera praecidit, et alios arreptitios, alios falsos prophetas facit. Ab angelis autem in exstasi rapti vel a corporis sensibus alienati, [Col. 1235A] quaedam mira, et aliquid significantia, conspiciunt; quae interdum ipsi angeli eis exponunt, ut Gabriel Danieli et angelus Joanni, et haec ostensiones vel revelationes dicuntur.



CAPUT XI.

DISC. Estne peccatum turpia imaginando, cum quis nocturnali illusione polluitur? MAG. Cum quis vigilans turpia imaginando delectatur, ac dormiens per easdem imagines polluitur, hoc ad peccatum ei imputatur: si vero contra votum suum a daemonibus ludificatur et polluitur, in hoc reus non judicatur. Si autem absque consensu delectationis polluitur, sic caret peccato: sicut vigilantes de concubitu loquentes, eadem cogitamus.



CAPUT XII.

[Col. 1235B] DISC. Vident daemones imaginationes in animabus? MAG. Quidem malas vident, bonas non vident. Cogitationes enim hominum malas, per eos nuntiatas, certissimum est (scire) bonas autem si scirent, sanctos non tentarent; a quibus superari nollent.



CAPUT XIII.

DISC. Unde est, quod longe facta annuntiant? MAG. Quia inest eis acrimonia cernendi corporalia: incorporalis enim ipsorum natura nobis praestantior, et longe nobis subtilior est.



CAPUT XIV.

DISC. Unde est, quod aliquando phrenetici futura praedicunt, vel etiam aliqui sani, ut Caiphas, qui prophetavit? MAG. Aliquis spiritus commiscet seipsum eorum spiritui, et futura praedicit. In hujusmodi [Col. 1235C] gradus scandit anima in spiritualibus; sed aliquando fallitur, dum aliud pro alio approbat: et id corporale quod est spirituale, vel id spirituale quod est corporale, putat; sicut Petrus discum de spirituali coelo submissum, corporalem rem esse putavit; sed hic error falsae opinionis non obligat animam peccatis.



CAPUT XV.

DISC. Quis est ordo graduum intellectualis visionis? MAG. In haec verba: Diliges proximum tuum sicut teipsum (Matth. XIX) tria considerantur late [f. latere]: qui corporaliter videntur, proximus qui absens in spiritu cernitur, dilectio quae mente intelligitur. Est ergo intellectualis visio, cum nec corporalia, [Col. 1235D] nec corporalibus similia conspiciuntur; sed ipsae verae substantiae animarum vel angelorum, vel virtutes, vel ipsa summa veritas, sicuti est, mente intelligitur. Et hoc tertium coelum dicitur in quod tribus gradibus conscendimus. Primo dum in anima virtutes consideramus, secundo cum angelorum ordines discernimus, tertio cum universa in Deo intelligimus. Porro fidelis anima multiplices ascensiones in corde suo disponit, dum de virtute in virtutem it; et ita locum tabernaculi admirabilis, quasi regionem latissimam intellectualium, ingreditur, dum quod ipsa mens vel omnis animae bona affectio, cui contraria sunt vitia, contuetur, ut est castitas, continentia, mansuetudo, fides, bonitas, benignitas, longanimitas, pax, gaudium, charitas. [Col. 1236A] His et talibus transcensis, ac sanctis conjuncta spiritibus per angelica scandit ministeria novem gradibus, contemplans in aeterna gloria angelos, archangelos, virtutes, potestates, principatus, dominationes, thronos, cherubim et seraphin. Sic rite scandens pervenit ad domum Dei, et thronum majestatis, ubi regem gloriae in decore suo videbit; ibi est secura quies, et ineffabilis visio veritatis; ibi una et tota virtus amare, quod videas, et summa felicitas habere, quod amas; ibi beata vita in fonte suo bibitur, ibi lux vera in lumine videbitur claritas Dei, non corporali visione sicut visa est in monte Sina; nec spirituali visione sicut vidit eam Isaias vel Joannes in Apocalypsi; nec per aenigmata, ut in hac vita viderunt eam sancti, sed per speciem [Col. 1236B] sicuti est facie ad faciem. Propter hunc adipiscendum nunc labores subimus, indigentibus subvenimus: a voluptatibus continemus, adversitates substinemus. Ad hunc videndum corda mundamus, quia beati mundo corde; quoniam ipsi Deum videbunt. In hoc tertio coelo est paradisus paradisorum, in hoc est requies sanctorum, in hoc gloria beatorum. Sed sicut spiritus corpore est praestantior, sed spirituale coelum, non loci positione sed neque dignitate huic corporali coelo est praestantius: spirituali autem coelo intellectuale est eminentius.



CAPUT XVI.

Corporalis autem visio dividitur in duo, in inferiorem et superiorem. Inferior est, cum terram, et [Col. 1236C] quae in ea sunt, conspicimus: superior cum coelum et coeli corpora, scilicet solem, lunam et stellas intendimus. Similiter spiritualis visio dividitur in duo, in inferiorem et superiorem. Inferior est quasi terra, cum animo rerum similitudines imaginatur; superior, quasi coelum, cum imagines per angelos formatae demonstrantur. Nihilo minus intellectualis visio dividitur in duo, in inferiorem et superiorem; inferior est quasi quaedam terra, dum virtutes in anima gignuntur; superior, quasi summum coelum dum cuncta in Deo intelliguntur.



CAPUT XVII.

DISC. Cum anima de corpore exierit, utrum fertur ad aliqua loca corporalia, an ad incorporalia, [Col. 1236D] corporalibus similia, an ad aliud quid excellentius? MAG. Ad corporalia loca non fertur nisi cum aliquo corpore, nec localiter potest ferri nisi corporaliter; anima autem corpore exuta nullum habet corpus, ergo non fertur ad loca corporalia. Ad spiritualia vero loca corporalibus similia, pro meritis fertur, habitura, vel gaudia vel supplicia. Sicut enim cum corpori subtrahitur, imaginem sui corporis habere cognoscitur; sic postquam corpore exuta fuerit similitudinem sui corporis habere poterit, in qua vel tristitia afficiatur vel laetitia fruatur.



CAPUT XVIII.

DISC. Si anima ad loca non fertur, tunc sequitur, quod infernus non sit corporeus, et quid de hac re [Col. 1237A] sentiendum sit, dubito. MAG. Si infernus est locus tormentorum, in quo anima vel cum corpore vel sine corpore cruciatur, tunc septem speciales inferni reperiuntur. Primus infernus est corpus corruptibile, quod animam aggravat, et cum multis doloribus cruciat; patitur namque in eo famem, sitim, laborem fatigationem, morbos, dolores, varias infirmitates; ex ejus inhabitatione, ira, invidia, odio, tristitia afficitur, avaritia, concupiscentia carnali, vana gloria vexatur. In hoc inferno ingemiscit se fidelis anima cruciari, et de hoc flebili prece postulat deliberari, dicens: Educ de carcere animam meam ad confitendum nomini tuo, Domine (Psal. CXLI). Secundus infernus est hic mundus, in quo cum corpore anima cruciatur, dum se a patria paradisi [Col. 1237B] exsulare lamentatur; paritur autem in eo frigus, aestum, tempestates, pestilentias, bella, praedas, incendia, damna et varia incommoda. In animo autem affligitur de amissione natorum, vel parentum, vel amicorum vel rerum; de contumeliis, de injuriis, de maledictis, de variis adversitatibus. De hoc inferno anima liberata cantat gratulando: Eduxit me de lacu miseriae et de luto faecis (Psal. XXXIX). Tertius infernus est cohabitatio invicem se odientium; dum vel justi de cohabitatione malorum, sicut Lot in Sodomis, cruciantur; vel mali de conversatione bonorum torquentur, cum a perditis moribus prohibentur. In hoc inferno verbera, vincula, jejunia, vigilias, carceres, bestias, [Col. 1237C] ignes, varias passiones ab invicem patiuntur: in animo, imore, moerore, anxietate, pusillanimitate, angustia, tristitia consumuntur; hujus inferni poenis affici dolet qui testando clamat: Dolores inferni circumdederunt me, praeoccupaverunt me laquei mortis (Psal. XVII). Quartus infernus est locus in medio terrae positus, igne et sulphure plenus; hic usitato nomine dicitur infernus vel stagnum ignis et sulphuris; ad hunc pertinent omnia loca vel in terra vel super terram ardentia. Quintus infernus, cum anima corpori subtracta ad loca spiritualia et poenalia, corporibus similia ducitur crucianda. Sextus infernus est, cum anima, corpore penitus mortuo, non corporalia, sed spiritualia corporalibus similia patitur, sed et dolore, moerore ac tristitia [Col. 1237D] afficitur. Hic quia corporali est inferior et depressior, infernus inferior vocatur; de hoc scribitur: Eruisti animam meam ex inferno inferiori (Psal. LXXXV). Septimus infernus est ignis aeternus, in quem anima cum recepto corpore truditur in die judicii cum daemonibus semper crucianda. Utrum autem hic infernus in hoc mundo, an extra mundum futurus sit, ignoratur.



CAPUT XIX.

DISC. Si inferni corporalia loca non sint, unde sub terris esse dicuntur; vel unde inferni appellantur, si sub terris non sint? MAG. Ideo sub terris inferni esse dicuntur vel creduntur, quia congruenter in spiritu illarum rerum similitudines sic demonstrantur; ut, quemadmodum caro mortua sub [Col. 1238A] terra reconditur, sic peccans anima a carne soluta sub terris in inferos mergi videatur. Ideo autem inferi dicuntur, quia sicut omnia corporea, si ponderis sui ordinem teneant, inferiora sunt omnia graviora, ita spiritualia omnia inferiora sunt tristiora. Hinc est quod quidam tanta tristitia afficiantur, quod fragile corpus eam capere non possit; unde vitam suspendio vel praecipitio vel aliqua vi extorquent. Postquam anima a corpore excutitur, non in aliquo loco retruditur, sed in immensum tristitiae et doloris barathrum immergitur. Omnis enim locus longitudinem, latitudinem, altitudinem habet, sed anima dum his omnibus caret, in nullo loco includi valet.



CAPUT XX.

[Col. 1238B] DISC. Nonne dives ille fuit in loco tormentorum, et de eo scribitur, quia crucior in hac flamma? MAG. Ego puto divitem illum in sexto, quem dixi, inferno fuisse: Dominum autem de quarto, id est de corporali poena dixisse; sed quia id quod in re erat, capere non poterant, quasi de corporali tormento illis narrabat. Verumtamen quomodo intelligenda sit illa flamma inferni, ille sinus Abrahae, illa lingua divitis, ille digitus pauperis, illa sitis tormenti, illa stilla refrigerii, vix fortasse a mansuete quaerentibus, nunquam autem invenietur a contentiose scrutantibus.



CAPUT XXI.

DISC. Quid de inferis sentiendum sit, Deo per te [Col. 1238C] nos illuminante, jam video; quid vero de regno coelorum credendum sit, omnino ambigo. MAG. Regnum coelorum non est locus corporalis sed spiritualis, corporali similis; in quo est pax et gaudium et ineffabilis laetitia in omnimoda gloria; in quo substantia Dei, verbum quoque Deus, per quod facta sunt omnia, in charitate Spiritus sancti sicuti est, videtur, et beate fruendo sine fine habetur. Hoc est tertium coelum, in quo est paradisus, in quem raptus est Apostolus: hoc est coelum in quod assumptus est Christus; in hoc coelo sunt agmina angelorum, et animae beatorum, non locali positione disjunctae, sed misericordia disponentis pro meritis in gloria distinctae. Et hic sunt multae mansiones in una domo Patris, in quibus disponuntur justi a [Col. 1238D] justitia pro justitiae meritis. Hic est spei nostrae exspectatio, hic laboris retributio.



CAPUT XXII.

DISC. Et quid opus est corpus ab animabus recipi, quibus sine corpore potest ipsa summa beatitudo praeberi? MAG. Quidam naturalis appetitus inest animabus administrandi corpus, quo appetitu retardantur quodammodo ne tota intentione in id summum coelum pergant; quandiu non subest corpus, cujus administratione appetitus ille conquiescat: ideo necesse est, ut corpora sua recipiant, quae speciali gloria promerita angelis jam adaequentur, et in summi coeli visione, veritatis liberrima intuitione semper jucundentur.



CAPUT XXIII.
[Col. 1239A]

Tunc quoque tres visiones non deerunt; quia coelum novum, et terram novam, et omnia quae in eis sunt, nova perspicue per corpus videbunt, cum sicut sol fulgebunt. Eadem spiritualiter imaginantur; [Col. 1240A] intellectualia in natura integra et beatitudine perfecta, ut vere sunt, contemplantur. Qui ergo hanc scalam ordinatim per gradus suos scandere potuerit, in tertium coelum, quo raptus est Apostolus, pervenire se gaudebit. Amen.




[Col. 1239]
SCALA COELI MINOR SEU DE GRADIBUS CHARITATIS OPUSCULUM.
(Ex codice ms. inclytae carthusiae Gemnicensis in Austria in lucem asseruit venerabilis D. P. Leopoldus Wydemann; edidit R. P. Bern. PEZIUS, Thes. Anecdot. t. II, p. I, col. 171.)



CAP. I. Scala coeli charitas est, cujus gradus diversae virtutes.
[Col. 1239B]

Ad aeternam gloriam perveniendi scala nobis hodie erigitur, per quam a fidelibus coeli culmen attingitur. Haec enim scala est charitas, per quam ad coeli fastigia tendit. Ecclesiae humilitas. Hujus vero scalae latera, sunt geminae dilectionis scilicet Dei et proximi praecepta; sed gradus, qui his lateribus inseruntur, sunt diversae virtutes, per quas charitatis praecepta complebuntur; per quos qui rite scanderit, faciem Domini, qui est charitas, in jubilo videbit. Quindecim gradus texuntur, quia per quindecim ramos charitatis coelestia petuntur: unde et in templo Domini ad sanctuarium quindecim gradibus ascendebatur, quia scandens in hac scala ad coelestis [Col. 1239C] templi sanctuarium, Christum scilicet, sublevatur. Primo quoque quindecim gradus inscribuntur, quam hae virtutes instruuntur, per quas aethera a beatis scanduntur. Quindecim autem sunt ter quinque; nam per fidem sanctae Trinitatis debemus quinque sensibus nostris, charitatis opera adimplere.



CAP. II. Primi tres hujus scalae gradus, patientia, benignitas et pietas.

Primus itaque gradus hujus scalae est patientia; in qua animas possideri docet aeterna Dei sapientia. In hunc gradum scandentes gressum firmamus: Si injurias et contumelias patienter pro Christi amore toleramus; qui opprobria et contumelias, flagella et ipsam mortem pro nobis patienter sustinuit, [Col. 1239D] se imitantibus praemia permanentis gloriae restituit.

Secundus gradus intexitur benignitas, per quam angelicae societatis acquiritur dignitas; huic gradui gressum imprimimus. Si pro malis non mala sed bona retribuimus: et proximis nostris necessaria pro nostro posse benigne impendimus; quia et Christus crucifixoribus suis pro malo bonum, scilicet [Col. 1240B] aeternam vitam per suam passionem reddidit: quam etiam suis imitatoribus tribuit.

Tertius gradus inseritur pietas, per quam supernorum civium adipiscitur dulcis societas. In hunc gradum pia mens scandens exaltatur, sed aliorum felicitate non emulatur. Invidia enim diaboli intravit mors in orbem terrarum, imitantur autem eum qui sunt ex parte ejus, etc.



CAP. III. Alii gradu simplicitas, humilitas, contemptus mundi, et voluntaria paupertas.

Quartus gradus innectitur simplicitas, per quam coelestis gaudii subitur multiplicitas. In hunc gradum pedem ponimus, si perperam aut fraudulenter vel perverse non agimus; ut si Dei servitio nihil subtrahimus, et bona opera non favore populi, sed [Col. 1240C] sola causa Dei facimus.

Quintus gradus inditur humilitas, per quam attingitur angelica sublimitas. In hunc gradum scandens mens solidatur, si de accepta scientia non inflatur: dum Deum superbis resistere, humilibus autem dare gratiam recordatur.

Sextus gradus mundi est contemptus per quam superni regni acquiritur concentus. In hoc anima exsultat gloriosa, si non est ambitiosa, sed potenter sustinet tormenta, nam si velit Dominum dicentem audire, amice ascende superius leve onus Domini non renuat subire, et prosit verbo et exemplo fratribus.

Septimus gradus est voluntaria paupertas, per quam gloriae et divitiarum in domo Domini accipitur [Col. 1240D] libertas. In hunc gradum figit hic vestigia, qui non quaerit quae (sua) solummodo sunt, sed quae omnibus sunt utilia, et ad laudem Christi pertinentia: et talis scandit laetius, quia pavit in dulcedine pauperem Deus.



CAP. IV. Alti gradus pax, bonitas, gaudium spirituale, sufferentia.

Octavus gradus est pax, quae est aeternae lucis [Col. 1241A] fax; in hoc gradu mens roboratur, si nec verbo nec facto ab aliquo laedatur, et si corpus animae in Dei servitio subjugatur, et anima spiritui concordans Domino Deo jugiter famulatur. In hoc gradu positi beati dicuntur, quoniam filii Dei vocabuntur (Matth. V).

Nonus gradus scribitur bonitas, per quam introitur coelestis vitae jucunditas. In hunc gradum scandit homo, si non solum non facit, sed cogitat nec malum.

Decimus gradus est spiritale gaudium, per quod pertingitur ad sanctorum contubernium. In hunc gradum laetetur homo se conscendisse, si non gaudet super iniquitate nec super ruina inimici, nec de malis quae eveniunt alii: congaudet autem veritati, [Col. 1241B] et omnibus gestis ad honorem Christi, qui est veritas et vitae praemium, et plenum omnium gaudium.

Undecimus gradus locatur sufferentia, per quam supernae gloriae adipiscitur eminentia. Hunc gradum scandens animus arripiet, si omnia mundi adversa pro Christo sufferet. In hoc gradu constituti beati scribuntur, si persecutionem pro justitia patiuntur (ibid.).



CAP. V. Postremi gradus hujus scalae fides, spes, longanimitas, et perseverantia.

Duodecimus gradus dicitur esse fides, quae homines efficit angelis concives. Hunc gradum homo gressu premit, si cuncta de Deo et aeterna vita pie [Col. 1241C] dicta vel scripta fideliter c edit: absque fide etenim est impossibile Deo placere.

Tredecimus gradus est spes, quae non confundit praestolantes spiritales res. In hunc gradum pedes mens sancta levat, si omnia bona, de futura vita sperat.

Quartus decimus gradus sequitur longanimitas, per quam impetratur angelorum aequalitas. Hunc [Col. 1242A] gradum quilibet scandens apprehendet, si omnes promissiones Dei aequanimiter sustinet. Si onus Dei tandiu bajulat, quousque veniens ipse, de ejus collo jugum excutiat, et eum a labore cessare, et in requie recumbere faciat.

Quintus decimus gradus et ultimus ponitur pro perseverantia, per quam paradisiacae amoenitatis capiuntur prata vernantia. In hunc gradum mens petens se pervenisse gaudeat, si de Dei misericordia nunquam desperando excidat: Qui usque in finem perseveraverit, hic salvus erit (Matth. XIII).



CAP. VI. Haec scala per timorem erigitur, quo ad summum perducta charitas ipsa in haereditatem Domini introducitur.

Et qui per hos omnes gradus rite scandet, hunc [Col. 1242B] Deus ipsa charitas in cellaria aeternae dulcedinis introducet. Haec scala Domini per timorem erigitur, per quem ad summum perducta charitas ipsa, ut filius, in haereditatem Domini introducitur: timor vero, ut servus foras ejicitur. Sed duplex distinguitur, quidam dicitur servilis, alius filialis. Servus quippe timet dominum, ne, si peccaret, eum damnaret; filius patrem timet, ne eum exhaeredet; timet adultera maritum ne veniat, sed uxor casta, ne discedat. Per servilem timorem peccata declinamus, ne horrendi supplicii poenam incidamus: per filialem transacta defleamus, ne gratia patris nostri et aeternis gaudiis careamus. Modo cum charitas mentem possedit, servilem timorem foras mittit: timor autem Domini sanctus, scilicet filialis, permanet in [Col. 1242C] saecula sempiterna. Jam enim gehennam ut servus peccati non timebit; quia nullum peccatum committere quaerit; sed Deo ut filius per dilectionem in virtutibus adhaerebit. Per hos igitur timores Deum et vitam aeternam diligamus, et per charitatem omnia bona perficiamus, ut haereditate Dei sanctuarium possideamus: quae omnia in nobis perficiat, qui semper regnat. Amen.




[Col. 1241]
DE ANIMAE EXSILIO ET PATRIA, ALIAS, DE ARTIBUS.
(Protulit in lucem ex ms. cod. inclytae carthusiae Gemnicensis in Austria ven. D. P. Leopoldus Widemann; edidit R. P. Bern. PEZIUS Thes. Anecdot. t. II, parte. I, col. 225.)



PROLOGUS.
[Col. 1241D]

Thomae gratiam apostolici nominis sortito, multis donis Sophiae insignito Honorius illum in gloria Patris cernere, quem Thomas dubitans meruit in terris tangere. Quia vigilanti oculo plerosque conspicis patriam magnopere desiderare, sed, utpote viae ignaros per devia properare; hortaris me, optime virorum, quasi peritum locorum his viam demonstrare, ac viciniora loca stylo designare: ne forte longius a via [Col. 1242D] aberrantes regia, in devio retardentur, et magis a patria elongentur; ut quondam de Aegypto egressi, ad patriam tendentes non modo corpore, sed corde, longo tempore in eremo erraverunt, et minime ad optabilem patriam pervenerunt. Ego autem cum invidia tabescente iter non habebo, pie injuncta impigre exsequi tentabo, quosque studiosos per ignota loca ad notam patriam deducam, invidos, lividos, corde tabidos, patria immeritos in tenebris erroris derelinquam. Tu [Col. 1243A] quoque, studio florens, ignavos praecede, et negligentes move, nolentes coge: volentes sed non valentes per delectabile iter ad jucundam patriam trahe: filios imo servos invidiae, etiam sequi certantes repelle, et sanctum canibus, gemmas porcis tolle.



CAP. I. Exsilium hominis ignorantia; patria est sapientia, ad quam per artes liberales, veluti per totidem civitates pervenitur.

Sicut populo Dei exsilium erat in Babylonia, Jerusalem vero patria, sic interioris hominis exsilium est ignorantia, patria autem sapientia. In ignorantia quippe positi quasi in tenebrosa regione commorantur, unde et filii tenebrarum (I Thess. V) cognominantur. In sapientia autem locati quasi in lucida regione conversantur, ideo et filii lucis (ibid.) appellantur. [Col. 1243B] De hoc exsilio ad patriam via est scientia, scientia enim in rebus physicis: sapientia vero consideratur in divinis. Per hanc viam gradiendum est non passibus corporis, sed affectibus cordis. Haec quippe via ducit ad patriam tendentes per decem artes, et libros sibi adhaerentes, et quasi per totidem civitates et villas sibi servientes. Qui numerus multis sacramentis est involutus. Nam et divina lex decem praeceptis comprehenditur: et saecularis sapientia decem categoriis includitur. Sed et tota Ecclesia decem virginibus comparatur; quia hic numerus limes omnium multiplicium numerorum ponitur: unde et in vinea laborantibus denarius repromittitur.



CAP. II. De prima civitate, grammatica.

[Col. 1243C] Prima itaque civitas est grammatica, per quam petenda est patria: hujus porta est vox quadrifida, per quam iter est littera tripartita: quae vocalibus, semi vocalibus, mutis, ducit ad sententiarum habitacula. Porro syllabae productae vel correptae dictionum, sunt quasi quaedam ostia domorum: haec urbs in octo partes quasi in totidem regiones distribuitur, qui numerus et humanam locutionem et animarum beatitudines complectitur. In hac nomen et verbum quasi duo consules imperant, pronomen locum proconsulis, adverbium locum praefecti sibi vendicant: aliae partes aliis dignitatibus coaptantur, quibus genera et casus, tempora et aliae species quasi plebes subjectae famulantur. In hac urbe Donatus [Col. 1243D] et Priscianus docent novam linguam viantes, et certis regulis deducunt per viam ad patriam ambulantes. Villae, huic subditae, sunt libri poetarum, qui in quatuor species dividuntur, scilicet in tragoedias, in comoedias, in satyrica, in lyrica. Tragoediae sunt quae bella tractant, ut Lucanus. Comaediae sunt, quae nuptialia cantant, ut Terentius. Satyrae, quae reprehensiva scribunt, ut Persius. Lyrica, quae odas, id est laudes deorum vel regum hymnilega voce resonant, ut Horatius.



CAP. III. De rhetorica, altera civitate.

Secunda civitas est rhetorica, per quam adeunda est patria: hujus porta est civilis cura, iter vero tripartitum genus curarum, videlicet demonstrativum, deliberativum, judiciale. In una parte hujus [Col. 1244A] civitatis praesules Ecclesiae Decreta componunt, in altera reges et judices edicta proponunt. Hinc synodalia promulgantur, inde forensia jura tractantur. In hac urbe Tullius itinerantes ornate loqui instruit, quatuor virtutibus scilicet prudentia, fortitudine, justitia, temperantia mores componit. Huic urbi subjacent historiae, fabulae, libri oratorie et ethico conscripti, per quos gressus mentis ad patriam sunt dirigendi.



CAP. IV. Dialectica, tertia civitas.

Tertia civitas est dialectica, multis quaestionum propugnaculis munita, per quam iter est ad patriae atria. Haec per quinque portas adventantes recipit, scilicet per genus, per species, per differens, per proprium, per accidens; unde et isagogae introductiones [Col. 1244B] dicuntur, quia per has repatriantes introducuntur. Arx hujus urbis est substantia; turres circumstantes novem sunt accidentia. In hac duo pugiles sunt et litigantes certa ratione dirimunt: cathegorico et hypothetico syllogismo quasi praeclaris armis viantes muniunt. Quos Aristoteles in topica recipit, argumentis instruit, in perihermeniis ad latum campum syllogismorum educit. In hac urbe docentur itinerantes haereticis, et aliis hostibus armis rationis resistere, qui eis, ut olim Amalec populo Dei, in hac via moliuntur obsistere.



CAP. V. Quarta civitas arithmetica.

Quarta civitas est arithmetica, per quam quaerenda est patria. In hac, Boetio docente, par et impar numerus multipliciter se complicant. Cribrum [Col. 1244C] simplices numeros per multiplices numeros reciprocat; Habacus per digitos, et articulos eundo multiplicat, redeundo dividit, minutiis monadem in mille particulas redigit. In hac rhythmimachia pares et impares numeros in pugnam provocat, alea Scachos certo numero in certamen ordinat, tabula jactis tesseris senaria sorte congregat. In hujus urbis schola viator discit, quod Deus omnia in mensura et numero et pondere disposuit.



CAP. VI. Quinta civitas pergentium ad sapientiam musica.

Quinta civitas est musica, per quam transitus est ad patriae cantica. In hac urbe per Boetii doctrinam hinc chorus viris gravibus, inde puerilis acutis [Col. 1244D] vocibus Deo jubilat: organa fistulis, citharae fidibus concrepant, cymbala pulsu tinniunt; septem dissonae voces consonam harmoniae efficiunt. Triplex modulatio, quae fit flatu, tactu, pulsu, septem consonantiis senarii dignitatem, universitatem continentem, concinit: dum intervallis et proportionibus tonorum dulce melos reddit. In hac urbe docentur viantes per modulamen morum transire ad concentum coelorum.



CAP. VII. Civitas sexta geometria.

Sexta civitas est geometria, per quam inquiritur patria. In hac Aratus mappam mundi expandit, in qua Asiam, Africam, Europam ostendit; montes, urbes, flumina totius orbis enumerat, per quae itinerantes transire commemorat.



CAP. VIII. De astronomia, civitate septima.
[Col. 1245A]

Septima civitas astronomia, quae deducit ad patriae habitacula. In hac Hyginus per astrolabium incrementa ac decrementa lunae, anfractus, solis planetarum cursus ac recursus ostendit, sphaeram evolvit: in qua signa zodiaci ac caetera monstra coeli per distantes stellas depingit. In hac Julius computum explicat, per quem annos saeculi per seriem regum enumerat. In hac orbes coelestes collisione sua dulciter persultant, atque viantes ad laudem Conditoris incitant.



CAP. IX. Physica, civitas octava.

Octava civitas est physica per quam petitur patria. In hac docet Hippocrates viatores vires et naturas herbarum, arborum, lapidum, animalium; et [Col. 1245B] per medelam corporum deducit ad medelam animarum.



CAP. X. De mechanica, civitate nona.

Nona civitas est mechanica, per quam subeunda est patria, haec doces viantes omne opus metallorum, lignorum, marmorum, insuper picturas, sculpturas, et omnes artes, quae manibus fiunt. Haec turrim Nemrod erexit, haec templum Salomonis construxit. Haec arcam Noe et omnia moenia totius orbis instituit, et varias texturas vestium docuit.



CAP. XI. Oeconomica, civitas decima.

Decima civitas est oeconomica, per quam pervenitur ad patriae atria. Haec disponit regna et dignitates, [Col. 1245C] haec distinguit officia et ordines. Haec docet ad patriam properantes juxta ordinem meritorum homines conjungi ordinibus angelorum.



CAP. XII. Decursis artibus liberalibus pervenitur ad patriam, seu veram sapientiam, in divinis Scripturis relucentem, et in visione Dei perfectam.

His artibus quasi civitatibus pertransitis pervenitur ad sacram Scripturam quasi ad veram patriam, in qua multiplex sapientia regnat. Quae Scriptura sibi domum aedificat, quam septem donis Spiritus sancti ut septem columnis roborat (Prov. IX): quadripartito intellectu in quatuor parietibus copulat, scilicet historico, allegorico, tropologico, anagogico. Historia quippe est res gesta, ut: Hierusalem fuit civitas Judaeorum, in qua fuit templum Domini. [Col. 1245D] Allegoria est cum, aliud dicitur, aliud intelligitur, ut: Hierusalem est Ecclesia, nosipsi templum Domini (II Cor. VI). Tropologia est moralitas ut: Hierusalem est anima quaeque fidelis, in qua templum est cor mundum, habitator Spiritus sanctus. Anagoge vero est superior sensus ducens ad Deum, et ad futurum saeculum, ut: Hierusalem est superna civitas, in qua sancti angelis conjuncti Deum habebunt praesentem (Apoc. XXI). In hac domo sapientia ad se venientibus convivium praeparat, quos variis ac deliciosis ferculis satiat. Demum in coelestem Hierusalem introducet, in qua rex gloriae in decore suo videbitur, cujus pulchritudinem sol et luna mirantur. In hac novem ordinem angelorum [Col. 1246A] non cessant Regem regum laudare, in quem insatiabiliter desiderant prospicere. In hac patria Christum patriarchae figuris praesignant, prophetae scriptis praenuntiant, apostoli signis et virtutibus mundo praedicant, martyres ei sanguinem suum immolant, virgines castitatem offerentes adorant. In hac patria quoque studiosi in montem contemplationis ascendunt, in quo Christum inter Moysen et Eliam in nivea veste, ut sol, radiantem conspiciunt: quia eum judicem vivorum et mortuorum, Patri coaequalem per sacram Scripturam, et visibilem creaturam, quae sunt vestes ejus, intelligunt.



CAP. XIII. Deus a sanctis secundum singulorum virtutes videbitur.

[Col. 1246B] Talia nunc meditari est coelestia contemplari: carne vero exuta haec facie ad faciem videre, est in coelesti regno gaudere. In quo sunt multae mansiones, hoc est, multiplices divinae apparationes: in quibus sancti Deum deorum in Sion, id est in divina speculatione videbunt, quando de virtute in virtutem ibunt, verbi gratia: boni Deum, secundum hoc quod bonitas dicitur, videbunt; justi, secundum hoc quod justitia; sapientes, secundum hoc quod sapientia; pacifici, secundum hoc quod pax (Matth. V), et alii aliis virtutibus in infinitum visuri sunt.



CAP. XIV. Deus a nemine comprehendi nisi a seipso potest. Beatos Dei visio recreabit aeternum; impios patratorum scelerum recordatio sine fine torquebit.
[Col. 1246C]

Secundum hoc autem, quod exsuperat omnem intellectum, Deum nemo vidit unquam, nec unquam videbit: Quia nemo novit Patrem nisi Filius, nec Filium quis novit nisi solus Pater (Matth. XI). Quidquid enim patribus de Deo ostensum est, Deus dicitur; sicut de Jacob: Vidi Dominum facie ad faciem (Gen. XXXII). Et iterum de Moyse: Loquebatur Moyses cum Domino facie ad faciem, quasi amicus amico (Exod. XXXIII). Et item propheta: Vidi Dominum sedentem super solium excelsum, etc. (Isa. VI). Mundicordes autem in futuro Deum in Sion, id est in divina speculatione videbunt, secundum quod unicuique [Col. 1246D] apparebit, quando suis dilectoribus seipsum manifestabit; quia unusquisque in seipso et in omni creatura Deum pro modulo suo videbit, quando Deus in omnibus omnia erit. Qui ad hanc patriam perveniunt, hoc modo Regem gloriae in decore suo videbunt, qui erit gaudium eorum, ut lux oculorum. Qui autem transitoriis oblectati in exsilio permanserint, exteriores tenebras subibunt, et ut saucii oculi aeternum lumen in aeternum refugiunt. Sed eis variae et multiplices vitiorum phantasiae, ut truces bestiae, occurrunt, quas semper volunt effugere, sed non valent evadere; quia aliae prae aliis semper se ingerunt, et in immensum barathrum tristitiae et desperationis demergunt. In his te exerce, haec alios doce: ut ista evadas, ad illa pervenias. Amen.




[Col. 1247]
DE VITA CLAUSTRALI.
(Ex cod. carthusiae Gemnicensis eruit ven. P. Leopoldus Wydemann; edidit R. P. Bern. PEZ ubi supra, col. 363.)

[Col. 1247A] Claustralis vita est ab ipso Domino instituta. Haec spiritualiter decem rebus assimilatur; sicut tota Ecclesia decem virginibus comparatur. Est enim imprimis similis littori maris, quod de periculo maris venientes recipit, et pro securitate soliditatis patriae restituit. Totum quippe id saeculum est ut mare procellosum, quia sic turbatur bellis, ut mare procellis, et ideo qui inter insidias inimicorum timore aestuant, sunt velut hi, qui in tempestate maris fluctuant, qui vero inter bella et seditiones habitant, sunt ut hi, qui inter procellas et ventos navigant. Qui autem in pace degunt, sunt ut hi, qui in tranquillo mari navem vehunt; de quibus est dubium utrum ad littus incolumes perveniant. Multi enim cum ad littus pervenerint, juxta littus [Col. 1247B] incauti undis submerguntur. Qui autem littus cum onere attingunt, sunt hi, qui ad claustrum perveniunt; in quo secure venientes ad Patriam coeli redeunt. De hoc littore in Evangelio legitur, quod sagena missa piscibus plena in littus est educta, et boni pisces in vasa sunt electi; mali autem foras ejecti (Matth. XIII); quia videlicet sunt plures homines de salo saeculi per rete Scripturae extracti, et in claustralem vitam perducti. Obedientes ab angelis in paradisum recipiuntur, inobedientes foras in supplicium mittuntur. Sed et boni pisces sunt, qui in spirituali professione usque in finem perseverabunt; mali vero pisces sunt, qui relicto claustro ad saeculum redeunt.

Secundo est claustrum ut umbraculum, quod itinerantes [Col. 1247C] obumbrat, et ab aestu refrigerat. Omnes enim, quos in negotiis saeculi cura anxiat, et sollicitudo premit, sunt, ut hi, qui difficile iter in magno aestu agunt, et umbrosum locum, quo se refrigerent, quaerunt. Qui dum ad claustrum Dei festinant, quasi in umbraculum declinant, in quo verum refrigerium inveniunt, et ut propheta ait: Securitatem a turbine, et a pluvia, vel ab hostibus et bellis (Isa. IV).

Tertio est ut lectus in quo requiescunt laborantes. Qui enim sub duro dominio sunt, et terrenis opibus inserviunt, in magno labore sunt. Hi cum ad claustrum perveniunt, quasi a labore in lecto [Col. 1248A] requiescunt. De quo lecto dicit Dominus in Evangelio: Duo in lecto, unus assumetur, et alter relinquetur (Luc. XVII); significans duo genera hominum in claustro degentium, unum, quod carnalem requiem tantum diligit, aliud, quod spiritualem semper inquirit.

Quarto est asylum vel domus refugii. Quia sicut in lege erat civitas fugitivorum, in quam rei confugientes ab hostibus salvabantur; ita claustrum est unicum refugium reorum, in quo mundum fugientes a daemonibus salvantur.

Quinto est schola infantium, in qua parvuli in Christo a Magistro regula ad virtutes informantur.

Sexto est gymnasium in Jerusalem constructum, [Col. 1248B] vel locus exercitii in Ecclesia constitutus, ubi tirones Christi ad varias pugnas vitiorum se exercent.

Septimo est ut carcer, in quo criminosi a lata via venientes incarcerantur, ut latam coeli aulam ingredi mereantur.

Octavo est caminus tentationis, in quo vasa gloriae probantur, [vasa vero contumeliae reprobantur.

Nono est similis inferno, in quo poenitentes purgantur, malevoli et duricordes suppliciis cruciantur.

Ad extremum et decimo assimilatur paradiso, in quo sunt deliciae Scripturarum, varia exercitia justorum, diversa ligna pomorum.

[Col. 1248C] Igitur claustrum est omnibus omnia; scilicet principibus, bellorum procellas fugientibus, est portus salutis; negotiatoribus, aestum curarum declinantibus, est refrigerii obumbraculum; servis vel arctatis, a nimio labore cessantibus, est lectus quietis; militibus hostes suos fugientibus, est certum asylum, ut firmum castrum; indoctis, schola virtutum inexercitatis, exercitium diversarum artium, vagis vel criminosis carcer, imo hospitium; inexpertis caminus probationis, poenitentibus infernus purgans, rebellibus infernus crucians, sapientibus et charitate ferventibus paradisus affluens deliciis, aeternis eos replens divitiis. Amen.




[Col. 1249]
EUCHARISTION, SEU LIBER DE CORPORE ET SANGUINE DOMINI.
Ex cod. ms. exempti monasterii Mellicensis eruit venerabilis D. P. Sebastianus Treger, inclytae carthusiae Gemnicensis presbyter, edidit R. P. PEZIUS, Thes. Anecdot. t. II, p. I, col. 347.)



PROLOGUS [(295) 1Kb] .
[Col. 1249A]

In multa messe Domini ardenter desudanti finito [(296) 1Kb] labore frui requiei renumeratione. Hortum sponsae, frater amplectende, ingressus Spiritu sancto. Inter lilia in areolis aromatum quaesiturus, non uno pulchro visu vel suavi odore pomorum tantum, uti quibusdam moris est, delectaris; sed etiam ipso gustu diversorum fructuum satiari affectaris. Et cum facili manu cujuslibet arboris valeas cacumen inclinare; poscis tamen a me; ut velim desiderabilis ligni vitae ramos sibi incurvare, quatenus fructum, immortalitatem conferentem, queas absque labore manu attingere, quo salubre pestifero mortis edulio laborantibus possis antidotum porrigere. Est namque in campis scripturae discurrentibus familiare [Col. 1249B] aliorum studium, aliorum opus commendare. Sicuti mutuo se amantes varios de pratis flores legentes, serta ab aliis contexta sibi tollere, a se autem nexa solent aliis imponere. Quia ergo id fraterne petis, quid de Dominico corpore sentiam, ad utilitatem aliorum quam brevissime expediam.


SEQUUNTUR CAPITULA.
    CAP. I. Quod tribus modis corpus Domini intelligatur.
    CAP. II. Cur Deus incarnatus sit, et quomodo ejus corpus minui non possit?
    CAP. III. Verum hoc comedatur, quod Maria genuit?
    CAP. IV. Quod homo per hunc cibum Christo incorporetur.
    CAP. V. Quod non aliud, quam substantivum sumatur Christi corpus.
    [Col. 1249C] CAP. VI. Quod tam mali quam boni sacerdotes Christi corpus conficiant, sed soli justi hoc accipiant.
    CAP. VII. Quod mali non corpus Christi, sed judicium sumant, et quid sit judicium sumere?
    CAP. VIII. Quod species, et non virtus sacramenti a malis accipiatur, et cur sacramentum dicitur, vel utrum veritas, an figura credatur?
    CAP. IX. Utrum corpus Domini aliud sit in ore bonorum, aliud in ore malorum.
    CAP. X. Quid inde sentiendum sit, quod vetustas; vel quodlibet animal consumpserit?
    CAP. XI. Utrum Judaei corpus Domini comederint, qui manna manducaverunt?
    CAP. XII. Cur de pane, et vino, et aqua fiat.





CAP. I. Quod tribus modis corpus Domini intelligatur.
[Col. 1250A]

Trifarie itaque corpus Domini dicitur. Primo id quod de virgine incarnatum, in ara crucis pro nobis est oblatum, morte devicta in coelos elevatum, in dextera Dei est collocatum. Secundo: Corpus Domini dicitur, quod ob pignus Ecclesiae traditum Spiritu sancto consecrante ex substantia panis et vini mysterio sacerdotum quotidie conficitur, ac Divinitate operante in praedictum corpus transfertur, et licet ab omni populo comestum, integrum tamen catholica fide permanere fertur. Tertio: Corpus Domini tota Ecclesia praedicatur, quae de omnibus electis ut de multis membris in unum compaginatur. Hujus corporis oculi sunt sapientes, alios ad viam veritatis ducentes, aut aures obedientes, [Col. 1250B] nares discreti, inter bonum et malum discernentes, os verbum Dei loquentes, dentes sacras Scripturas exponentes, manus bona operantes, pedes alios in necessitate portantes. Hoc tertium, primo per medium connectitur, sicut ternarius binario et monade conficitur. Unde non tria sed unum corpus Spiritu sancto coadunante recte affirmatur; sicut corpus in omnibus membris una anima vivificatur. Et quia unum corpus creditur ideo de una oblata conficitur; quia vero tribus modis, ut diximus, accipitur, idcirco consecrata oblata in tria dividitur. Pars namque quae in calicem mittitur, est illud corpus Domini, quod in gloria sumitur; quae vero a sacerdote percipitur, est illud quod ob pignus Ecclesiae relinquitur. Quae autem ad viaticum [Col. 1250C] in pyxide reponitur, est illud, quod ad laborem adhuc huic mundo quasi carceri inclinatur.



CAP. II. Cur Deus incarnatus sit, et quomodo ejus corpus minui non possit?

Diligenti autem inquisitori manifestum erit, qua de causa vel qualiter primum corpus per medium sibi tertium incorporare, et in Spiritum unum esse disposuerit. Deus primum hominem condidit ad aeternitatem, cui per commestionem ligni vitae disposuit dare immortalitatem. Sed homo suadente diabolo de fructu vetiti ligni comedit, et ob hujus esum mortem incidit. Justum ergo apud justitiam [Col. 1251A] Dei fuit, ut per cibum mortem vincens vitae restitueretur, qui per cibum vitam perdens morti obnoxius tenebatur. Sed quia nec in coelo nec in terra talis potuit inveniri esus, per quem posset tantus reparari casus, ipsa vita carnem induit, escam se mortalibus praebuit, comesta repulit, dum mortales in se vitam transtulit. Porro hujus vitae corpus quasi granum frumenti exstitit; de quo panis vivus in cibum nostrum confici possit. Qui quoniam ad dispertiendum universo populo parvus est visus; nutu Dei eodem terrae genere est auctus, quatenus et illud granum semper integrum ad semen permaneat, et augmentatione ejus populus sibi incorporandus sine detrimento quotidie comedat; sicut et vidua de hydria farinae et de lecytho olei quotidie [Col. 1251B] tulit, et tamen ejus plenitudinem non minuit, vel sicut lux solis oculis omnium hauritur; et tamen nullum diminutionis ejus detrimentum sentitur. Verbum quippe de corde summi Patris satum in agrum mundi quasi granum frumenti cecidit, quod exceptum munda terra virginalis uteri carnem factum in escam populo protulit. Quae caro sic verbo est unita, ut carnis verbique sit una Jesu Christi persona. Et ideo sicut divinitas in nullo potest augeri, ita et cibus hujus carnis nullo modo potest imminui.



CAP. III. Utrum hoc comedatur, quod Maria genuit?

Hic fortasse aliquis quaerit, utrum hoc comedatur quod Maria genuit? cujus rei veritas citius lectori [Col. 1251C] patebit, si exordium hujus institutionis considerare studuerit. Christus namque aeterna vita ad coenam rediens, post esum Paschalis agni veterem legem consummavit, ac novam legem per esum sui corporis hoc ritu inchoavit, panem coram se in mensa positum elevavit, benedictione sua in substantiam suae carnis hunc commutavit, deditque discipulis suis dicens: Hoc, subaudis, quod teneo in manibus, est corpus meum quod pro vobis tradetur (Matth. XXVI). Ecce corpus de virgine generatum tenuit in manibus, corpus de substantia panis, verbo quo saecula fecit transformatum! deinde vinum, videlicet ante se positum, clevans benedixit, atque benedictione in sanguinem suum convertit. [Col. 1251D] porrexitque discipulis suis dicens: Hic est calix sanguinis mei (ibid.), hoc est, vinum, quod est in isto calice, est sanguis meus, qui pro vobis effundetur. En corpus de virgine natum adhuc nullo vulnere sauciatum, habuit in manibus, sanguinem de substantia vini commutatum. Ac si patenter diceret: Ego sum quidem vobis missus in cibum contra mortis periculum, sed quia exhorretis me dentibus comminuere ad edendum; ideo substantiam panis et vini commuto vobis in corporis mei edulium, ut, quemadmodum vitam corporis per cibum corporalem continuatis, sic in anima per hunc spiritualem cibum in me, qui sum vita, vivatis. Postquam ergo apostoli edentes corpus Christi, hoc corpus de pane consecratum, a corpore Christi [Col. 1252A] traditum, comedendo vel bibendo consumpserunt; corpus de virgine sumptum integrum de mensa surgens abiit incolume Judaeis furentibus occurrit; a quibus comprehenditur, in crastino crucifigitur; deinde coelo recipitur, cunctis agminibus angelorum praeficitur. Vides itaque, quod hoc sacramentum instituens, nec digito de manu vel pede vel aliquam particulam de corpore praecidens eis tribuit, sed substantiam panis et vini consecrati eis distribuit; se vero integrum in dexteram Patris transtulit. Igitur corpus de virgine procreatum in coelis residens universae creaturae dominatur; corpus autem de pane et vino per Spiritum sanctum consecratum, et in substantiam prioris translatum, veraciter a populo fidelium manducatur; per hoc quoque [Col. 1252B] corpus tertium quod est Ecclesia Christo incorporatur.



CAP. IV. Quod homo per hunc cibum Christo incorporetur.

Nempe corpus Christi comedit corpus Christi. Per hoc quoque Christus fit corpus Christi. Sicut enim corporalis in substantiam nostri corporis vertitur; sic Ecclesia per hunc cibum in corpus Christi vertitur, et una caro cum eo efficitur, sicut scribitur: Erunt duo in carne una (Matth. XIX; Marc. X). Et sicut Pater in Filio et Filius in Patre secundum divinitatem naturaliter substantialiter manet, sic veraciter Christus in Ecclesia secundum humanitatem, et Ecclesia in Christo per hujus cibi commestionem naturaliter manet. Ideo et ipse mediator [Col. 1252C] Dei et hominum dicitur. Et Ecclesia ejus corpus in una persona et una substantia charitate conjuncta creditur, in qua ipse adhuc patitur in membris suis, eleemosynis reficitur, ubi et despicitur; et idcirco, omni necessitate sequente, ubi est caput, illuc totum corpus colligitur. Non tamen sic quisquam in essentiam Christi transfertur, ut in persona virginis filius, vel Dei Filius jure nominetur. Sed sic fide et dilectione divinitati, per communionem autem hujus cibi sic humanitati ejus counitur, ut necessario gloria Filii Dei cohaeres, ut puta membrum ejus potiatur.



CAP. V. Quod non aliud quam substantivum Christi corpus sumatur.

[Col. 1252D] Hinc quaeritur utrum Christus aliud quam suum proprium substantivum corpus apostolis tradiderit? An Ecclesia hodie aliud et aliud tunc acceperit, vel utrum a singulis sacerdotibus singula corpora vel potius ab omnibus unum conficiatur; aut particulatim a populo vel totum ab uno quolibet comedatur? Christus Verbum Patris exstitit, per quod omnia condidit, idem Verbum naturam panis et vini in substantiam suae carnis et sanguinis, sicut aquam in vinum convertit, et non aliud quam suum substantivum de virgine genitum corpus suis edendum tribuit, et idem in crastino pro vita mundi in ara crucis Deo Patri obtulit. Idem etiam et non aliud Ecclesia hodie per manus sacerdotum conficit, quod Maria genuit; idem nihilominus et non [Col. 1253A] aliud, quamvis ex alio pane confectum, populus fidelium hodie accipit, quod et Christus manibus suis tradidit. Et, licet singuli sacerdotes singulas hostias offerant; non tamen singularia corpora, sed omnes unum, quamvis diverso tempore conficiant. Et, licet oblatas in plurima frusta dividant, non tamen partes, sed singuli totum accipiunt. Alioquin si Christus semel divisus a populo comederetur, non esset, quod denuo esurienti daretur; aut tot essent Christi corpora, quot sacerdotum sacrificia. Nunc autem unum Christi corpus ab omni populo, et ab uno quoque totum comeditur; et tamen totum integrum in dextera Patris permanere verissime creditur. Quodque humana ratio non potest probare: catholica fides neminem sinit dubitare. [Col. 1253B] Qui autem non credit, hujus corporis non particeps erit, quia deterior infideli exstitit.



CAP. VI. Quod tam mali quam boni sacerdotes Christi corpus conficiant, sed soli justi hoc accipiunt.

Solet quoque quaeri utrum indigni sacerdotes corpus Christi conficiant, vel utrum mali hunc cibum comedant? Christus verus sacerdos secundum ordinem Melchisedech, qui corpus suum in utero virginis formaverat, solus etiam per quemlibet catholicum sacerdotem hoc ipsum consecrat, et ipse solus hoc in membris suis percipit; et ipse hoc etiam solus suis porrigit; qui in omnibus electis consummatus coelos ascendit. Ergo dum nullus sacerdos nisi ipse Christus per ministerium sacerdotum corpus [Col. 1253C] suum conficere probetur; non minus per flagitiosissimi in Ecclesia duntaxat Catholica constituti, quam per sanctissimi ministerium hoc corpus conficitur, quod etiam a nullo nisi a solo Christo in suis percipitur. Extra Ecclesiam autem, scilicet ab haereticis, a Judaeis, a gentilibus nec hoc sacramentum perficitur, nec munus oblatum accipitur. Simoniaci tamen, qui quidem inter haereticos censentur, sed tamen fide integerrima Catholicis admiscentur, per fidem Trinitatis Christi corpus conficiunt, sed ejus participes ob reprobam vitam non fiunt. Soli namque fil i Dei hoc cibo vescuntur, qui soli Deum visuri noscuntur, ipso Christo attestante qui ait: Caro mea vere est cibus, et sanguis meus vere est potus, [Col. 1253D] qui manducat meam carnem, et bibit meum sanguinem, in me manet et ego in eo (Joan. VI). Et quid est Christus? Vita. Et quis manet in vita? qui vivit in anima. Quisnam vivit in anima? qui nullum mortale crimen committit, et quod credit, opere dilectionis perficit. Itaque fides Christi est vita animae, ut scriptum est: Justus ex fide vivit (Rom. I). Fidei autem vita est operatio, ut item scriptum est: Fides sine operibus mortua est (Jacob. II). Operationis vero vita est dilectio, ut dicitur: Qui non diligit manet in morte. Deus enim est dilectio, et qui manet in dilectione; in Deo manet, et Deus in eo (I Joan. IV). Haec autem dilectio impletur Deum quaerendo, et proximo in necessitate subveniendo. In hoc Deus manet per scientiam eum illustrando; et velle ac posse bonum [Col. 1254A] ei subministrando, ipseque in Deo manet, fide in illo sperando, et mala declinans, bona per dilectionem operando. Ergo hi soli corpus Christi accipiunt qui hoc modo in vita charitate Christo vivunt.



CAP. VII. Quod mali non corpus Christi sed judicium sumant, et quid sit judicium sumere.

Qui autem in peccatis mortui sunt, in Christo, qui est vita, non manent, sed longe ab eo sunt, et ideo Christi corpus non sumunt, sed judicium sibi manducant et bibunt. Judicium autem in hoc sacramento sumit, qui criminali flagitio implicatus, ante confessionem et poenitentiam hunc cibum angelorum edere praesumit, quia, sicut his, qui reus Judici adducitur et ab eo vitae subtractus morti addicitur, [Col. 1254B] sic nimirum qui polluta mente et conscientia vivificis sacramentis se indignus temere ingerit, judicis Christi offensam incurrit, et a vita ut reus projicitur, et diabolo ut Judas in potestatem traditur, ut ejus agitatione omne ei bonum in odium veniat, et justo judicio, corde indurato et impoenitente malo malum superaugeat; ut furiosus camini incendium ad seipsum exurendum magis ac magis incendat. Unde cum talibus Dominus diceret: Amen, amen dico vobis, nisi manducaveritis carnem Filii hominis, et biberitis ejus sanguinem, non habebitis vitam in vobis (Joan. VI), partes eum de carne sua praecisurum et eis praebiturum aestimabant, atque: durus est hic sermo (ibid.) respondebant. Quia enim malitia [Col. 1254C] indurati in peccatis mortui erant, vitae verba non ferentes, mox a vita etiam corpore recesserant. Ipsi autem secum quasi sanis membris in vita permanetibus ait: Spiritus est, qui vivificat, caro autem nihil prodest (ibid.). Ac si diceret Spiritus qui in hoc spiritali cibo percipitur, animas vivificat, caro autem, ut vos aestimatis, praecisa vel carnaliter comesta nihil ad vitam animae prodest. Igitur qui non credunt vel male vivunt, corpus Domini non accipiunt.



CAP. VIII. Quod species et non virtus sacramenti a malis accipiatur et cur sacramentum dicatur, vel utrum veritas an figura credatur?

Videndum autem quid in re ab eis accipiatur, vel [Col. 1254D] cur hoc sacramentum dicatur, et utrum veritas an figura in hoc credatur? In Christo duae substantiae praedicantur, visibilis humanitas, et invisibilis divinitas. Si in hoc sacramento duo considerantur. Et quia species et gustus panis et vini cernitur foris, intus autem corpus et sanguis Christi intelligitur, ideo sacramentum dicitur. Omne sacramentum aliud foris ostendit, aliud intus intelligendum innuit, sicut et litterae in quibus figurae exterius et characteres videntur; sed potestates et significationes interius intelliguntur. Unde licet in veritate caro et sanguis Christi credatur, tamen non incongrue sacramentum vel figura nominatur. Ergo species hujus sacramenti forinseca a reprobis percipitur, virtus autem intrinseca vivificans, eis penitus subtrahitur. Sicut [Col. 1255A] et humanitas Christi a Judaeis crucifigitur, divinitas ejus nulla laesione attingitur.



CAP. IX. Utrum corpus Domini aliud sit in ore bonorum, aliud in ore malorum?

Cum hic panis post consecrationem in corpus Christi substantialiter vertatur; quaeritur utrum in ore indigne sumentium in aliam naturam commutetur? sicut Christus a morte resurgens ultra jam non moritur (Rom. VI); ita caro ejus de pane confecta in nullam aliam naturam transmutabitur. Idem enim erit in ore pessimi quod in ore piissimi, sicut idem erat in manibus se crudeliter crucifigentium, quod in manibus se devote sepelientium, sed sicut sol idem existens in calore, quod in splendore, diversa tamen in his duobus efficit, videlicet calore [Col. 1255B] terram exurens, splendore illuminans, sic caro Christi eadem manens, diversa in diversis efficit, justos sibi incorporans, injustos a se vita resecans. Et sicut quotidianus panis vires roborat, idem infantes praefocat. Ita eadem res existit dignis causa gloriae, indignis causa poenae.



CAP. X. Quid inde sentiendum sit, quod vetustas vel quodlibet animal consumpserit?

Corpus Domini aliquando vetustate consumitur, aliquando casu ferente amittitur, aliquando a muribus corroditur vel a canibus devoratur; quid inde sentiendum sit, quaeritur. Cum impii Christum flagris lacerarent, et in cruce clavis perforarent, guttae sanguinis in terram cadebant, quae resurgentis substantiam [Col. 1255C] non minuebant. Non enim resurgens eas resumpsisse legitur, quin potius sanguis de latere ejus fluens a fidelibus exceptus creditur, qui usque hodie in quibusdam locis reverenter servari traditur. Sed utrum hic adhuc in illud corpus realiter revertatur, quod integrum resurgens jam incorruptibile in dextera Dei sedere praedicatur; an in terrae materiem, unde sumptus est, deficiat, dubitatur. Verumtamen cum ipse dicat, capillum de capite nostro non periturum, sed in resurrectione in locum corporis reversurum; a quibusdam pie putatur, sanguis pro nobis effusus in corpus Christi miro modo transiturus. Similiter quod de corpore Domini senio extabuit, vel casu in terram cadens computruit, nihil de substantia corporis Christi imminuit; [Col. 1255D] sed utrum in terrae materiam redactum ita permaneat, dubitatur. Sed a doctoribus in Christi substantiam ineffabili quidem modo transferri putatur. Animantibus autem, quibus non est intellectus, sicut hujus cibi comestio non prodest, ita etiam nihil obest, sed potius his, quorum negligentia sanctum canibus datur, multum nocet. Sicut enim caro sine Spiritu se non movet, ita haec caro sine Spiritu vivificante percepta nihil prodest, sicut ipse dicit: Spiritus est, qui vivificat, caro autem nihil prodest (Joan. VI). Porro caro Christi ab his comesta sic in substantiam Christi transferri creditur, sicut ab infidelibus vel ab indignis catholicis sumpta in essentiam Christi commutari non dubitatur.



CAP. XI.---Utrum Judaei corpus Domini comederint, qui manna manducaverunt?
[Col. 1256A]

Quaeritur autem, utrum fideles sub lege corpus Christi comederint, de quibus legitur: Eamdem escam spiritalem manducaverunt, et eumdem potum spiritalem biberunt (I Cor. X). Et de quibus scribitur: Panem angelorum mandacavit homo (Psal. LXXVII). Quid est eamdem, nisi quam et nos comedimus, videlicet corpus Christi? Num ille populus carnem Christi comedit, cum adhuc Christus minime incarnatus sit, sed potius post duo millia annorum et eo amplius carnem assumpserit? Porro manna esca illorum in materia panis erat, de rore coeli jussu Dei transformatum, omne delectamentum habens. Sed in figura corpus Christi erat, animas [Col. 1256B] credentium omni dulcedine replens. Sic et potus illorum erat aqua, de petra scilicet materiali fluens, nunc olei, nunc mellis saporem praebens; sed in figura Christi sanguis erat, sitim animarum exstinguens. Unde et petra de qua fluxit, Christus dicitur, sicut et vitis vera scribitur, cum utique in substantia Deus et homo fuerit, in figura autem petra et vitis exstiterat. Ergo ille populus in substantia manna, in figura autem corpus Christi comedisse affirmatur. Unde et panem angelorum manducasse memoratur. Et quia angeli non corporeo cibo vescuntur, sed pane vivo Christo indesinenter reficiuntur.



CAP. XII.---Cur de pane et vino et aqua hoc sacramentum fiat?

[Col. 1256C] Nunc autem intuendum, cur hoc sacramentum magis de pane quam de carne, et magis de vino, quam de lacte conficiatur, vel cur magis cum aqua quam cum alio liquore commisceatur? De pane ideo fit; quia sicut panis de multis granis conficitur, sic corpus Christi Ecclesia de multis electis in unum colligitur, quae hoc pane quotidie reficitur. Et sicut pan, omne dicitur, ita in hoc pane vivo omnis gratia percipitur. Et quemadmodum panis duobus lapidibus molitur, aqua conspergitur, manibus pinsatur, igni coquitur; ita Christus panis vivus a duobus populis, scilicet a Judaeis et gentibus in passione est molitus, sanguine conspersus, colaphis et alapis pinsatus, igne passionis decoctus. Qui panis ideo in modum denarii formatur, quia Christus panis vivus [Col. 1256D] pretio denariorum venditur, et ipse est verus denarius, qui per decalogum legis in vinea Ecclesiae laborantibus in praemio dabitur. Idcirco autem sanguis ex vino fit, quia sicut vinum ex multis uvis confluit, ita Ecclesia ex multis justis in unam compagem colligitur, quae homo potum bibit; et sicut vinum in torculari exprimitur, ita Christus botrus Cypri de vinea Sorec in vecte crucis a duobus, scilicet prophetis et apostolis, ad filios Israel, videlicet credentes, Deum videntes, deportatus, prelo crucis torquetur. Aqua ideo admiscetur; ut populus, quem aqua significat, et qui aqua baptismatis renatus est, Christo incorporetur. Quia sicut post consecrationem non duae, sed una res, scilicet sanguis Christi [Col. 1257A] intelligitur; ita quisque fidelis post communionem hujus sacramenti unum membrum in corpore Christi existens veraciter creditur. Ideo Ecclesia corpus Christi hoc edulio vescitur, quia et ipsa camino tribulationis in modum panis excoquitur, et prelo angustiae instar vini premitur. Hanc autem prementes et angustiantes hujus pastus participes non existunt, sed stipula incendii in die furoris Domini erunt, quando justi hoc cibo refecti ut sol fulgebunt. Itaque per carnem Christi caro nostra immortaliter vivificatur, per sanguinem ejus anima nostra, quae manere in sanguine legitur, sed in sanguine peccatorum non ignoratur, ad vitam resuscitatur. Porro animae duae partes a doctis non nesciuntur, scilicet superior quae invisibilia, et unamquamque rem, quid in proprietate sit substantiae, considerat: inferior [Col. 1258A] quae totum corpus vivificans, sensus alterna divisione specificat. Et superior quidem spiritus appellatur, inferior anima nuncupatur. Corpus ergo pro carne, sanguis pro spiritu, aqua pro anima nostra offertur, et sic totus homo redimitur, unumque cum Christo pane vivo efficitur. Ad mensam igitur, quam sapientia paravit, et ad vinum, quod miscuit, redempti a Domino alacres conveniant, edentes et bibentes de bonis Domini super frumento, vino et oleo gaudeant, quia quandoque ab ubertate domus Domini inebriabuntur, et cum apparuerit gloria Domini, de torrente voluptatis ejus satiabuntur. His, frater, si delicieris, in nuptiis Agni conviva procul dubio eris.


Explicit Eucharistion, quod interpretatur bona gratia.




[Col. 1257]
SUMMA GLORIA DE APOSTOLICO ET AUGUSTO SIVE DE PRAECELLENTIA SACERDOTII PRAE REGNO LIBER.
(Ex cod. ms. inclytae Carthusiae Gemnicensis eruit ven. D. P. Leop. Wydemann; edidit R. P. Bernardus Pezius Thes. Anecdot. t, II, p. I, col. 179.)



PROLOGUS.
[Col. 1257B]

Pusilli gregis Christi duci, verbo et exemplo ad pabula vitae praevio, HONORIUS in loco pascuae, ubi nihil deerit, a bono pastore laetari cum ovibus perpetuo. Quia moderamen totius humani regiminis duabus videtur personis, regali nempe et sacerdotali, inniti veluti, machina totius universitatis duabus columnis fulciri: injungis mihi, sermone et scientia imperito, pervigil ovilis Christi ductor, stylo depromere, utrum eaedem personae pares sint in collato principatus apice, an altera sit major constituenda? quia sicut magnae dementiae est hoc grave pondus invalidis humeris velle fulcire, ita videtur scelus idololatriae tibi, in vice Christi imperanti, nolle obedire. Sed tolerabilius aestimo ob benevolentiae studium me premi [Col. 1257C] judicio imperitorum vel invidorum, quam ob inobedientiae torporem subrui censura studiosorum, vel Christi devotorum. Quia igitur plerique nomen scientiae sibi usurpant, nescientes de quibus loquuntur, vel affirmant, atque imperita scientia apud indoctas vulgi aures inflantur, seque fautores saecularium potentatuum jactanter gloriantur, quatenus horum impudentia reprimatur, hic libellus ad honorem Regis veri et Sacerdotis Jesu Christi edatur, [Col. 1258B] et quia de regno et sacerdotio ejus est materia, sit nomen ejus Summa gloria.



CAP. I. Exponitur status quaestionis: utrum sacerdotium regno, an regnum sacerdotio jure ac dignitate praecedat? Ostenditur ex figura Abel et Cain, horumque posterorum, sacerdotio regno praecellere.

Cum universitas fidelium in clerum et populum distribuatur, et clerus quidem speculativae, populus autem negotiativae vitae ascribatur; et saepe haec prima spiritualis, haec vero saecularis nominetur, et ista sacerdotali, illa autem regali virga gubernetur: solet plerumque apud plerosque quaeri, utrum sacerdotium regno, an regnum sacerdotio jure debeat in dignitate praeferri? Ad quod quidem breviter possem respondere, quod sicut spiritualis praefertur [Col. 1258C] saeculari, vel sicut clerus praecellit populum ordine, sic sacerdotium transcendere regnum in dignitate. Sed imperitis, et saeculari tantum scientia obcaecatis, nil ratum videtur, nisi plurimis Scripturarum testimoniis roboretur. Unde ut haec quaestio enucleatius discutiatur, radix solvendi nexus ab origine mundi diligentius inspiciatur. Primus Adam de munda terra creatus, formam secundi Adam coelestis gessit, qui carnem de munda Virgine sumpsit. Adam de [Col. 1259A] conjuge sua duos filios genuit, quia Christus de sponsa sua Ecclesia clerum et populum gignere disposuit. Uterque etiam filius utrumque ordinem suo officio praetulit. Abel namque, qui fuit pastor ovium, expressit sacerdotium; in quo pastoralis cura vigilat, quatenus oves Christi a rabidis lupis haereticae pravitatis custodiat; qui agnum sacrificavit, quia Verbum Patris, Agnum peccata mundi tollentem praesignavit: cujus sacrificium Deo acceptabile legitur, quia sacerdotium ei injunctum a Patre creditur. Qui etiam liberos procreasse non scribitur; quia sacerdotium Ecclesiae a carnali conjugio excluditur: a fratre occiditur, quia sacerdotium saepe a regno opprimitur. Cain autem, qui rus coluit, et civitatem condidit, in qua etiam regnavit, typum regni gestavit. [Col. 1259B] Ad hujus munera Dominus non respexisse legitur, quia indebitum fratris officium sibi usurpasse traditur. Quanta ergo excellentia sacerdotium regno praeemineat, Dominus evidentissime declarat: qui Abel sacerdotem collaudat et ejus sacrificium approbat; Cain vero regem vituperat ejusque munera reprobat. Nec te moveat quod Cain major natu scribitur; quia non prius spirituale, sed carnale praedicatur cum etiam hic in carne existens a carnalibus prematur, postea in spirituali quiete speciali gloria induatur.

Hic quilibet calumniosus oblata occasione, elatis superbiae carnibus, me quasi inermem ventilat, et venenata lingua virus invidiae evomens insultando clamitat: Nonne tu de sacerdotio et regno disputare [Col. 1259C] instituisti? Cur nunc tergiversando ad personarum qualitatem diverticula facis? Persona dignitatem non commendat, sed potius dignitas personam exaltat. Abel non ob sacerdotium, sed ob vitae meritum est laudatus. Similiter et Cain non ob regni honorem, sed ob crudelis vitae horrorem a Deo est reprobatus: ergo Abelis justitia sacerdotii potestatem non ampliavit, et Cain malitia regni majestatem non minoravit. Haec praeacuta imperitiae cornua crucis cornibus retunduntur, et gladio verbi demetuntur, utque ora loquentium iniqua hac oppilatione obstruantur, auferetur a vobis regnum Dei, et dabitur genti facienti fructus ejus (Matth. XXI); quia ruina estis populi, dicit Dominus. Porro humiles qui verba veritatis intelligere desiderant, patienter quae Deo [Col. 1259D] inspirante dicuntur audiant. Mos est sacrae Scripturae aliquando officium persona commendare, aliquando officium persona improbare. Officium persona commendatur, sicut Apostolus sacerdotium ex persona Christi laudat: Talis enim decebat ut nobis esset Pontifex, sanctus, innocens, impollutus (Hebr. VII), etc. Persona officio commendatur, sicut per prophetam Dominus David affatur dicens: Vade, inquit, et dic David duci populi mei: Ego te constitui ducem super populum meum (II Reg. VII), etc. Item, officium ex persona improbatur, sicut sacerdotium per filios Heli pollutum affirmatur. Persona quoque officio reprobatur, sicut a Domino ad Saul dicitur: Quia non custodisti verba mea, abjeci te, ne sis rex [Col. 1260A] (I Reg. XV). Legitur sublimitas sacerdotii per Abel, sacerdotium commendatur nec tamen imperium per Cain vituperatur. Ne autem quis existimet male viventibus sanctitatem per sacerdotium conferri, Heli sacerdos reprobatur: et ne quis putet regni gloriam bene viventibus obesse, David rex collaudatur.

Quali autem praerogativa sacerdotium prae regno resplendeat in sequentibus sacra Scriptura declarat: Ingressi sunt, inquit, filii Dei ad filias hominum (Gen. VI). En posteri Seth, qui Abel in sacerdotio successit, filii Dei nominantur; posteri Cain, qui ei in regno successerunt, filii hominum appellantur. Sacerdotes quippe in sacro eloquio nunc filii Dei, nunc dii, nunc christi Domini, nunc angeli solent [Col. 1260B] nuncupari. Filii Dei, ut in Deuteronomio: Provocaverunt Deum filii sui (Deut. XXXII). Et in Job: Quadam die cum venissent filii Dei, ut assisterent coram Domino (Job I). Dii, ut in Exodo: Diis ne detrahas (Exod. XXII); et iterum: Offer sacrificium diis (ibid.). Christi Domini, ut in David: Nolite tangere christos meos (Psal. CIV). Angeli, ut in propheta: Labia sacerdotis custodient scientiam, et legem requirent ex ore ejus, quia angelus Domini exercituum est (Mal. II). Filii autem hominum nuncupantur; qui de terreno regno gloriantur. Ergo quantum haec vocabula, filii Dei, dii, christi Domini, angeli a filiis hominum differunt, tantum divina auctoritate sacerdotes in dignitate reges praecellunt.



CAP. II. Idem probatur ex filiis Noe, et Abraham, inferturque regem summo pontifici in divinis, pontificem regi in saecularibus esse subjectum.
[Col. 1260C]

Sed notandum quod hi quoque in diluvio suffocantur, qui filii Dei nominantur; quia nimirum sacerdotium non salvat quos reproba vita damnat. Noe quoque qui arcam diversis animabus plenam in undis rexit, typum Christi gessit, qui Ecclesiam diversis generibus hominum repletam in fluctibus saeculi regit. Hujus duo filii, Sem et Japhet, evidentissime sacerdotii et regni figuram gerunt, atque clerum et populum exprimunt. Sem namque a doctissimis Melchisedech fuisse traditur, qui sacerdos Altissimi scribitur; qui etiam rex Salem legitur, quia cujusquam civitatis rector, ideo tunc rex dicebatur; hic quoque primogenitus scribitur, quia ab hoc verum [Col. 1260D] sacerdotium inchoasse dicitur. De Japhet autem Romanum imperium processisse invenitur. Porro tertius filius, qui duorum fratrum servitio addicitur, populus sacerdotio et regno subjectus accipitur, et judaicus populus utrique serviens intelligitur. Qui etiam filius patris verenda deridet, quia judaicus populus Christi humanitatem, vel vulgus praelatorum fragilitatem remordet. Quanta itaque dignitate sacerdotium a regno differat, divina vox per Noe manifestat? Dilatet, ait, Deus Japhet, habitet in tabernaculis Sem (Gen. IX). Romanum quippe regnum a Japhet descendens quanquam toto orbe dilatatum, tamen habitat in tabernaculis Sem, id est in Ecclesiis sacerdotum; quorum Cainan est [Col. 1261A] servus, quia judaicus populus sacerdotio et regno jam privatus Christianus volens nolensque subjectus est.

Nec silentio praetereundum quod de semine Cham Nemrod gigas descendit, qui turrim Babel construxit contra Deum, in qua primus in mundo tyrannidem arripuit; primus idola colere docuit. De cujus stirpe Ninus processit qui primus sceptra monarchiae sibi usurpavit, et utriusque gentem, Sem scilicet et Japhet, virtute subjugavit. Quem adhuc imitantur tyranni, qui jura regni indebite arripiunt, et clerum ac populum crudeliter premunt. Et quia hujus Nini successorumque ejus principatus divina auctoritate non fulcitur, ideo non regno, sed tyrannidi ascribitur. Ideo etiam Abraham ejusque cognatio [Col. 1261B] ei subdita non fuit, sed potius divino jussu ejus dominium fugit; atque in terra posteris suis danda electum Dei populum ut sacerdos docuit, ubi quoque non regibus serviisse, sed potius reges leguntur ei saepius supplicasse.

Ab hoc quia fidelis populi regnum et sacerdotium exordium sumpsit, duos filios in figura habuit: ex quibus Isaac sacerdotium expressit, dum filium quasi pontifex benedixit; Ismael vero regnum praetulit, qui se venandi studio exercuit. Qualis ergo differentia fuit inter Isaac, qui haeres patris scribitur, et Ismael qui ejectus legitur, talis distantia inter sacerdotium et regnum divina auctoritate esse cognoscitur. Unde sicut tunc Ismael persequebatur Isaac, ita adhuc regnum persequitur sacerdotium.

[Col. 1261C] Isaac etiam a patre oblatus, formam gessit Christi qui a Patre suo pro nobis est immolatus. Hujus duo filii non solum sacerdotium et regnum figuris expresserunt, verum etiam ipsis actibus gesserunt. Nam dum Jacob super lapidem sacrificium obtulit, manifestissime sacerdotium gessit; Esau vero regnum praetulit, dum duodecim duces de sua stirpe protulit. Sed quantum officium Jacob, officium Esau praecellat, divina vox in benedictione patris declarat: Serviant tibi, inquit pater ad Jacob, populi et adorent te tribus; esto dominus fratrum tuorum, et incurventur ante te filii matris tuae (Gen. XXVII). Idem quoque ad Esau: Dominum tuum illum constitui et omnes fratres ejus servituti illius subjugavi: [Col. 1261D] Vives, inquit, gladio et servies fratri tuo (ibid.). Et cum adhuc in utero matris gestarentur, a Domino dicitur: Major serviet minori (Gen. XXV).

Quid amplius quaerimus? quid potest manifestius dici? quis demens contraibit divinae auctoritati? En quanta voce praecipitur numerositati laicorum ut serviant devotioni clericorum: igitur si rusticus jure serviet diacono, tunc jure miles presbytero; et si miles presbytero, tunc princeps episcopo: et si princeps episcopo, tunc justissime rex, qui utique est de numero laicorum, subjectus erit apostolico. Sed garruli fortassis tumido fastu contendunt regem non esse de numero laicorum, cum oleo sit unctus sacerdotum. Hos manifesta ratio insensatos deridet, et imprudentium hominum ignorantiam [Col. 1262A] perspecta veritas obmutescere faciet. Aut enim rex est laicus, aut clericus? Si non est laicus, est clericus; et si est clericus, tunc aut est ostiarius, aut lector, aut exorcista, aut acolythus, aut subdiaconus, aut diaconus, aut presbyter, aut episcopus. Si de his gradibus non est, tunc clericus non est. Porro si nec laicus nec clericus est, tunc monachus est; sed monachum eum esse excusat uxor et gladius. Non enim sine causa gladium portat; vindex est enim irae Dei in hoc ipsum constitutus (Rom. XIII); sed nec monacho, nec etiam clerico licet arma portare. Igitur cum evidenti ratione sit laicus, et sacerdos per officium sacerdotale omnibus laicis sit praefectus, oportet ut per omnia summo sacerdoti, utpote capiti Ecclesiae, in divinis sit subjectus; et [Col. 1262B] contra summus sacerdos cum omni clero in saecularibus ipsi regi tanquam praecellenti est subjectus, sicque hi duo principes populi honore se invicem praevenientes, vero Regi et Sacerdoti Christo firmiter inhaerentes cum ipso perenniter regnabunt.



CAP. III. Quanto honore apud Israelitas, eorumque reges, ipsosque gentiles sacerdotium fuerit.

Sed jam Moyses cum lumine legis ad medium veniat, et caliginem ignorantiae de mentibus nostris penitus excutiat. Hic populum Dei de Aegypto educens legem et jura ei statuit, et ad hunc gubernandum non regem, sed sacerdotem constituit: ab hujus quoque fratre Aaron legale sacerdotium sumpsit exordium.

[Col. 1262C] A tempore itaque Moysis usque ad tempora Samuelis populus Dei non regibus, sed sacerdotibus regebatur, et judices, qui populo in saecularibus praeesse videbantur, per omnia sacerdotum decretis moderabantur. Cum autem populus recusasset sacerdotalem ferre mansuetudinem, et regalem decrevisset experiri magnitudinem, Samuel propheta et sacerdos jussu divino unxit eis regem, regnique mox conscripsit legem. Qui rex Samueli in omnibus parebat, in his quae divinae legi congruebant; similiter et Samuel regi obaudiebat in cunctis quae ad jus regni pertinebant. Prophetae etenim sacerdotes censebantur, ut et saepius sacrificasse narrantur; postquam autem idem rex et sacerdotale officium [Col. 1262D] sibi sacrificando vindicabat, confestim eum divina censura a regno reprobabat.

David enim bonus, et omnis regum successura series super Juda vel Israel a prophetis vel sacerdotibus, quod pene idem erat, in regnum eligebantur, et inungebantur; et tamen pene omnes eisdem in divinis subjecti memorantur, et ipsi econtra eos in saecularibus subditi venerabantur. Denique David rex Nathan et prophetis praecipientibus parebat, increpatus ab eis humiliter audiebat. Salomon propheta sapientissimus, rex potentissimus, miro decore, et mirifice sacerdotium exaltavit, maxima veneratione honoravit, maximis beneficiis ditavit. Alii quoque reges prophetas et sacerdotes Domini et coluisse, et eis in spiritualibus subditi fuisse inveniuntur; [Col. 1263A] sicut Ezechias Isaiam coluisse, Achab pessimus et idololatra Eliam, quamvis ab eo graviter increpatus, cum maximo honore habuisse. Joas Elisaeo, Josias Jeremiae subditi fuisse leguntur. Et quandiu reges sacerdotes, suos scilicet consecratores, honorabant, prophetas ut doctores suos audiebant, tandiu ipsi in gloria stabant; postquam vero sacerdotes spreverunt, prophetas occiderunt, mox a regno sunt pulsi, et cum dedecore in nationibus dispersi.

A tempore autem Babylonicae migrationis soli sacerdotes populum Dei regebant, quia regnum ex toto defecerat; usque dum de tribu Juda in carne adveniret, cui et sceptrum regni, et sacerdotium repositum erat. Igitur frequenter est regnum immutatum, [Col. 1263B] sacerdotium mansit semper inconcussum, licet aliquando perturbatum.

Utquid memoro reges divini cultus sacerdotes honorasse, cum sacrae litterae tradant etiam gentilos suos sacerdotes permaxime coluisse. Moyse namque attestante, cum Aegyptii terram suam fame cogente venderent, seque ipsos quoque in servitutem Joseph redigerent, soli sacerdotes sua vendere non cogebantur, quia eis publica stipendia a regis horreo praebebantur. Sed et omnes historiae gentilium narrant reges honorasse suum sacerdotium; ita ut quidam consules vel imperatores legantur idem explevisse. Haec jam sufficiant de veteribus, nunc de Christianae religionis temporibus videamus.



CAP. IV. Sicut anima dignior est corpore, ita regno sacerdotium, a quo illud jure ordinatur.
[Col. 1263C]

Dominus noster Jesus Christus, verus Rex et Sacerdos secundum ordinem Melchisedech Sponsae suae leges et jura instituit; et ad hanc gubernandam non regnum, sed sacerdotium constituit. In quo Petrum apostolum praefecit, cui et dixit: Tu es Petrus, et super hanc petram aedificabo Ecclesiam meam, etc., usque ad id, solutum est in coelis (Matth. XVI). Hanc potestatem sacerdotii Petrus a Domino accepit, hanc successoribus suis reliquit. Sicut ergo a tempore Moysi usque ad Samuelem sacerdotes populo Dei praefuerunt, ita a tempore Christi usque ad Sylvestrum soli sacerdotes Dei Ecclesiam rexerunt. [Col. 1263D] Quae ab eis, optimis moribus et legibus optime instituebatur, ad aeternam patriam egregie erudiebatur; a regibus vero undique impugnabatur, qui eam a cultu veritatis modis omnibus avertere, et ad culturam daemonum convertere, imo compellere nitebantur. Postquam autem lapis de monte sine manibus abscissus, ab aedificantibus murum iniquitatis quidem reprobatus, a Deo autem electus et in caput anguli levatus, in montem magnum excrevit, et universam terram sua magnitudine implevit: mox mutavit tempora et transtulit regna; coepit quoque altitudo regni coram Christo pedibus incurvari, ac fastigium imperii in conventu Ecclesiae inclinari. Persecutionis nempe tempus Deus pacis sacerdos magnus tempore pacis permutavit: ac rebelle imperium [Col. 1264A] paganorum rex magnus super omnes deos transtulit in regnum Christianorum.

Constantinus itaque princeps principum regni per Sylvestrum principem sacerdotum Ecclesiae ad fidem Christi convertitur, et totus mundus novo ritu Christianae religionis induitur. Qui Constantinus Romano pontifici coronam regni imposuit, et ut nullus deinceps Romanum imperium absque consensu apostolici subiret imperiali auctoritate censuit. Hoc privilegium Sylvester a Constantino accepit, hoc successoribus suis reliquit. Cumque sacerdotii cura et regni summa in Sylvestri arbitrio penderet, vir Deo plenus intelligens rebelles sacerdotibus non posse gladio verbi Dei, sed gladio materiali coerceri, eumdem Constantinum assumit sibi in agricultura [Col. 1264B] Dei adjutorem, ac contra paganos, Judaeos, haereticos Ecclesiae defensorem: cui etiam concessit gladium ad vindictam malefactorum, coronam quoque imposuit regni ad laudem bonorum.

Abhinc mos coepit Ecclesiae reges vel judices propter saecularia judicia habere: qui paganos Ecclesiam infestantes, vel alios ejus hostes eam impugnantes acriter propulsarent: intus vero divinis legibus rebelles poenarum terrore Ecclesiae subjugarent. Ad reges ergo pertinent sola saecularia judicia. Unde cum quidam episcopi coepiscopos suos in causam coram Constantino imperatore ponerent, ille sciens ad jus suum non pertinere, respondit: »Ite, quia christi estis, et ipsi de hac re inter vos videte; ego non ero judex vester.«

[Col. 1264C] Igitur sicut anima dignior est corpore, quae illud vivificat, et quantum dignius est spirituale quam saeculare, quod illud vivificat, tantum sacerdotium dignius est regno, quod illud constituens ordinat. Hinc quaeritur a quibus hae personae sint eligendae vel constituendae?

Apostolicus a Romanis cardinalibus est eligendus, consensu episcoporum et totius urbis, cleri et populi, acclamatione in caput Ecclesiae constituendus. Ad hujus providentiam divina auctoritate pertinet cura universalis Ecclesiae, scilicet totius populi et cleri. Apostolica auctoritate sollicitudo omnium Ecclesiarum; imperiali vero auctoritate Romani regni electio et constitutio. Ad hujus quoque jus pertinet [Col. 1264D] cunctorum episcopatuum, patriarchatuum canonica dispositio, universi cleri et populi in divinis legibus correctio.

Episcopus autem cujusque civitatis a clero ejusdem civitatis, vel provinciae debet eligi, ac populi acclamatione in pastorem ovilis Christi constitui: ab apostolico annulo et virga investiri, a duodecim, si est archiepiscopus, vel ad minus a tribus consecrari debet episcopis. Ad hujus officium pertinet subjectum clerum canonice gubernare, populum ad jura divinae legis invitare, resistentes excommunicare, poenitentes absolvere.

Imperator Romanus debet ab apostolico eligi consensu principum et acclamatione plebis, in caput populi constitui, a papa consecrari et coronari. Ad [Col. 1265A] hujus moderamen pertinet secundum civilem justitiam vel patriae jura, praefecturas, advocatias, praesidatus, ducatus, comitatus disponere: tributa, fora, pro qualitatis tempore jura populis instituere. Ab ipso sunt reges et judices provinciarum vel regionum constituendi, ab ipso principes civitatibus sunt praeponendi.

Sed hic forte contentiosi sermone et scientia imperiti erumpunt, et imperatorem non ab apostolico, sed a principibus eligendum affirmabunt. Quos ego interrogo, utrum rex a subditis, an praelatis sit constituendus? a praelatis, inquiunt. A quibus? a ducibus et comitibus. Sed duces et comites episcopis, ut puta, dominis suis subditi sunt quia ab eis beneficia et Ecclesiarum praedia habent; ergo rex a Christi [Col. 1265B] sacerdotibus, qui veri Ecclesiae principes sunt, est constituendus; consensus tamen laicorum requirendus: igitur quia sacerdotium jure regnum constituet, jure regnum sacerdotio subjacebit.



CAP. V. Christus ipse regno praetulit sacerdotium; tametsi et per se, et per apostolos suos docuerit, regibus honorem in rebus saecularibus deferendum esse.

Quantum etiam ipse Dominus sacerdotium regno praetulerit, hinc patet: quod, cum venturi essent, ut eum caperent, et regem constituerent, fugit. Sacerdotale vero officium devote implevit, cum inter caetera sacerdotalis officii insignia praedicationis scilicet et miraculorum patrationis, etiam sacramenta corporis sui benedixit, huncque ritum suis celebrandum [Col. 1265C] tradidit. Equidem quilibet sacerdos, licet ultimus gradus in sacro ordine, dignior est quovis rege. Unde legitur quod B. Martinus episcopus a Maximo imperatore ad convivium invitatus, cum pincerna regi poculum inter epulas porrigeret, rex jussit hoc episcopo dari, ut ipse ab ejus dextera acciperet. Sed postquam Martinus bibit, presbytero suo poculum dedit, digniorem illum rege judicans qui Christi sacramenta conficeret; et regem peccantem ligare, poenitentem solvere posset. Similiter ab Ambrosio episcopo Theodosius imperator ab Ecclesiae liminibus arcetur, cum homicidii crimine reus et obnoxius teneretur; atque poenitentiae vinculis innectitur, quibus post satisfactionem ab eodem absolvitur.

[Col. 1265D] Quamvis igitur sacerdotium longe transcendat regnum; tamen ob pacis ac concordiae vinculum monet evangelica et apostolica auctoritas regibus honorem in saecularibus negotiis duntaxat deferendum. Cum etiam quidam a Domino inquirerent utrum censum dari Caesari liceret, ait: Reddite quae sunt Caesaris, Caesari, et quae sunt Dei, Deo (Matth. XXII). Ergo in his quae ad regni jus pertinent, oportet et populum regibus parere; sed in his quae ad jus divinae legis spectant, Deo placere. Sic Sebastianus beatissimus et verus Dei cultor Diocletiano et Maximiniano, paganis licet imperatoribus, in saecularibus fidelis exstitit: in spiritualibus uni Deo, Creatori omnium, placere studuit. Sic et inclytus Mauritius cum suo [Col. 1266A] exercitu eisdem imperatoribus auxilium contra hostes regni praebuit: cum vero contra religionem Christianam agere ab eisdem cogeretur, facere renuit; quia didicerat scriptum: Obedire oportet Deo magis quam hominibus (Act. V). Beatus quoque Petrus apostolus hortatur honorem deferre regibus: Deum, inquit, timete, regem honorificate (I Petr. II). Et iterum: Subditi estote omni creaturae humanae propter Deum, sive regi quasi praecellenti, sive ducibus ab eo missis ad vindictam malefactorum, laudem vero bonorum (ibid.). In quibus verbis considerandum est quia reges et judices ob solam vindictam malorum constituuntur, qui laudem ferre bonis dicuntur. Justi enim reges et judices solos impios et iniquos puniunt; justos autem et bonos laudibus extollunt. [Col. 1266B] Beatus etiam Paulus ad subjectionem principum hortatur dicens: Omnis anima potestatibus sublimioribus subdita sit (Rom. XIII). Et ne putes potestates per homines casu constitui, subjungit: Non est enim potestas nisi a Deo (ibid.). Quia vero aliquando propter peccata populi mali judices constituuntur, sicut in Job legitur: Qui facit regnare hypocritam propter peccata populi (Job XXXIV): aliquando autem ob merita quorumdam justi praeficiuntur, addit: Quae autem sunt, a Deo ordinatae sunt (Rom. XIII). Et ne putares bonis quidem obediendum, malis autem resistendum, adhuc prosequitur: Itaque qui resistit potestati, Dei ordinationi resistit; qui autem resistunt, ipsi sibi damnationem acquirunt (ibid.). Et quia judices ad malos tantum [Col. 1266C] reprimendos, imo puniendos praeficiantur, patenter subdidit: Principes non sunt timori boni operis, sed mali. Vis autem non timere potestatem? bene fac, et habebis laudem ex ipsa (ibid.). Eadem et Petrus dixit.

Adhuc vero Paulus regis vel judicis exsequitur officium, dicens: Dei minister est tibi in bonum. Si autem male feceris, time: non enim sine causa gladium portat (ibid.); sed ideo, subaudis, ut malos puniat. Dei etiam minister est, vindex in iram ei qui male agit (ibid.). Quid potest apertius dici? Rex est minister Ecclesiae, ut rebelles comprimat: vindex est irae Dei, ut impios puniat. Deus namque non praefecit primum hominem hominibus, sed bestiis et [Col. 1266D] brutis animalibus; quia his, qui irrationabiliter et bestialiter vivunt, judices tantum praelati sunt, quatenus eos revocent per timorem ad insitae mansuetudinis humanae tenorem. Unde idem Deus, per Noe, Sem et Japhet peccantis filii posteritati praefecit; quia nimirum peccantes sacerdotio et regno subjecit. Unde et in Evangelio cum discipuli dixissent Domino: Ecce duo gladii hic (Luc. XXII), hic verba horum sua auctoritate roboravit, quia ad regimen Ecclesiae in praesenti vita duos gladios necessarios praemonstravit: unum spiritualem scilicet verbi Dei, quo sacerdotium utitur ad illuminandos peccantes; alterum materialem, quo regnum utitur ad puniendos in malis perdurantes. Necesse est enim ut hos regalis potestas subigat gladio materiali, qui [Col. 1267A] legi Dei rebelles non possunt corrigi stola sacerdotali.



CAP. VI. Reges sedi Romanae non obedientes patienter quidem tolerandi sunt, sed ab eorum communione declinandum. Nec horum est ecclesiasticas dignitates, sed saeculares dare.

Quaeritur autem utrum sit in omnibus obediendum, an aliquando resistendum? Resp. Dum ea praecipiuntur quae ad jus regni pertinent, est eis utique parendum: si autem ea quae Christianae religioni obsunt imperant, obsistendum. Leguntur quippe olim Christiani milites sub paganis regibus contra hostes regni militasse, et tamen cultum Christi non deseruisse: a cujus cultura si avocabantur, mox Deo magis quam hominibus obediendum etiam [Col. 1267B] ipsa morte testabantur. Nam et Joannes, et Paulus jussu Constantini Christianissimi imperatoris cum Gallicano patricio adhuc pagano adversus hostes Romani imperii profecti sunt: a Juliani autem Apostatae palatio penitus discesserunt. Igitur si rex Romanae Ecclesiae, quae est caput et mater omnium Ecclesiarum, ut filius ab ea coronatus, et minister Dei, ac vindex irae Dei, obediens exstiterit, et populum Christianum ad leges divinas servandas constringens, a paganis, judaeis, haereticis defenderit, ei per omnia ab omnibus obediendum erit. Si autem Romanae et apostolicae sedi rebellis exstiterit, quam Rex regum et Dominus dominantium caput Ecclesiae esse voluit, et quae ipsum in caput gentium constituit; vel in aliquam haeresim declinando ut [Col. 1267C] Constantius et Valens, Ecclesiam vexaverit; vel a fide apostatando, ut Julianus, eam persecutus fuerit; vel per schisma, ut Philippicus, eam in partes diviserit: hic, inquam, talis patienter quidem est tolerandus, sed in communione per omnia declinandus: quia non est imperator, sed tyrannus. Hujusmodi imperium Martinus renuit dicens: »Christi ego sum miles; pugnare mihi non licet.«

Sed sunt quidam qui se sapientes esse dicunt, sed stulti facti sunt, qui audent affirmare quod regibus liceat episcopatus, vel abbatias, vel reliquas dignitates dare. Dicunt enim: Rex sacro oleo ungitur, clero et populo praeficitur; igitur utriusque dignitates jure dare convincitur. Horum falsissima [Col. 1267D] affirmativa subruitur verissima negativa, eorumque negatio statuitur veritatis affirmatione. Ego ergo percontor hos episcopatus, abbatiae, praepositurae utrum sint spirituales dignitates, an saeculares? Respondebunt: Spirituales, nisi sint dementes. At Ego: Rex est spiritualis dignitas an saecularis? Saecularis, inquiunt. Ergo spiritualis dignitas nihil pertinet ad saecularem personam. Adhuc ego sciscitor ab eis: Licet regi missam celebrare nec ne? Minime, inquiunt. Quare? Quia non est sacerdos, aiunt. Et ego: Si ideo ei non licet celebrare missam, quia sacerdos non est, ergo nec Ecclesiam, in qua missa celebratur, licet ei dare, quia laicus est. Igitur quia rex laicus est, et saecularis, et gladium ad vindictam malefactorum portans, et per sacerdotale officium [Col. 1268A] vindex irae Dei constitutus est, et populo in sacularibus tantum praelatus, omni ratione repugnante non debet nec potest episcopatus vel abbatias vel praeposituras, quae spirituales dignitates sunt, dare. Saeculares vero dignitates tamen, sicut sunt ducatus, praesidatus, comitatus, debet et potest dare: sola autem Ecclesia debet spiritualia spiritualibus personis commendare. Unde sacri canones praecipiuntur ut si quis per saecularem potestatem ad canonicam dignitatem intervenerit, deponatur. Joiada quippe sacerdos regem Joas constituisse legitur; nunquam rex sacerdotem constituisse reperitur. Quod si objicitur quod Jonathas ab Alexandro rege pagano, et Simon frater ejus a Demetrio nihilominus pagano sacerdotium susceperint: sciendum [Col. 1268B] est quod ipsi sacerdotes erant, et a stirpe sacerdotali descenderant; sed officio suo, bellis incruentibus, privati erant, ab istis autem officium suum solito more explere potestatem susceperant: ergo haec permissio non datio erat.

Porro si objicitur quod in tripartita historia legitur quod Valentinianus imperator ad Ambrosium dixerit: Ego tibi commendo corpora, Deus autem animas: sciendum est quod Ambrosius prius judex provinciae fuerit; accepto autem canonice episcopatu rex provinciae curam ei insuper delegavit. Quem morem adhuc in aliquibus ecclesiis novimus observari, nempe episcopum utriusque episcopatus videlicet et ducatus curam gerere: quod tamen scimus [Col. 1268C] sacerdotibus Christi minime congruere, quia nemo militans Deo implicat se saecularibus negotiis (II Tim. II).

Et si adhuc ad memoriam deducitur quod in Vita S. Gregorii legitur quia imperator Mauritius praecepit eum consecrari: sciendum est quod Gregorius erat canonice a clero et populo electus; sed cum ob pacis et concordiae gratiam requireretur solito more imperatoris consensus, jussit eum consecrari, et assensum praebuit ejus ordinationi.



CAP. VII. Unde pravus mos inoleverit, ut dignitates ecclesiasticae a principibus conferrentur?

Unde autem hic perversus mos inolevit, quod episcopatus dantur potestate regali, referam, ut accepi stylo veraci. Beatae memoriae Leone papa a Romanis [Col. 1268D] excaecato atque ab apostolica sede a tumultuoso populo propulsato, ad Carolum regem Francorum venit, qui eum honorifice suscepit. Hic Carolus contracto exercitu Romam properat, seditiosos digna ultione puniens, expulsum papam papae sedi redonat: quem maxime, qui facit res mirabiles illuminat. Et quia tunc Romanum imperium rectore carebat, quia, ut traditur, Constantinus quintus imperator manibus iniquorum excaecatus fuerat, venerabilis Leo papa consilio principum et consensu cleri et populi, Romani imperii sceptra Carolo regi tradidit, Augustumque consecrans, coronam regni imposuit. Et quia idem rex Romanam Ecclesiam maximo honore sublimaverat, ac multis donis et muneribus, insuper et maximis allodiis [Col. 1269A] ditaverat, cum esset per omnia Catholicus sapientia et morum excellentia Deo et regno dignissimus, apostolicae sedi subjectus, omni clero devotus, Leo papa tertius de tali ac tanto adjutore gaudens, ei soli hoc privilegium concessit, ut citra Alpes in partibus Galliae et Germaniae ejus vice episcopatus ecclesiastico more institueret. Quod privilegium etiam successores ipsius ab apostolica sede promeruerunt, quia et ipsi per omnia Romanae Ecclesiae devoti exstiterunt: qui tamen sapientes et vita probabiles, et divino officio congruas personas elegerunt, et Ecclesiis dignos pastores absque ullo pretio praefecerunt.

Postquam vero viri Deum ignorantes, et Ecclesiae honorem exsecrantes absque Romana electione in [Col. 1269B] regnum irruperunt, et sceleratis ac perditis moribus imperium maculaverunt: hi tales regalem mansuetudinem Neronis more postponentes ac tyrannico more in clerum et populum dominium violenter, imo crudeliter extendentes, pacem Ecclesiae et concordiam populi pertubare, apostolica statuta ac priorum regum coeperunt edicta violare. Qui justitiam et aequitatem abominantes, civile bellum, cleri populique discordiam, et omnem iniquitatem amantes, personas suis moribus congruas, justitiae ac legis Dei inscias elegerunt: quibus contra jus et fas episcopatus, abbatias, praeposituras, aliasque dignitates summo pretio, more Giezi, vendiderunt.

Ecclesia autem videns impios donis suis abuti, ac munera sibi a Christo collata a profanis profanari, [Col. 1269C] non voluit ultra honorem suum alienis dare; sed ipsa per se filiis suis, prout condecet et expedit, dispensare. Sacerdotium autem a regno potest opprimi, non tamen potest obrui: et sacerdotes a regno possunt interimi; officium vero eorum non potest perimi. Quinimo Dominus Princeps sacerdotum saepius exercet vindictam in praesumptionibus regum. Saul namque primus regum sacerdotes Domini injuste occidit: ideo ipse juste occisus in bello occubuit. Achab rex prophetas Domini quosdam a patria expulit, quosdam neci tradidit: ideo et ipse vulneratus morti succubuit. Joas rex Zachariam sacerdotem lapidibus obruit: unde et ipse a propriis servis occisus corruit. Azarias rex sacerdotium usurpavit: [Col. 1269D] ideo mox lepra eum invasit. Herodes rex sacerdotium vendidit: ideo propria manu se interemit. Nero imperator Petrum primum papam crucifixit: ideo regno pulsus lupis praeda exstitit. Decius imperator Sixtum papam occidere fecit: unde et ipse a daemone obsessus periit. Valens imperator Athanasium episcopum a sua sede expulit: ideo ipse a Gothis incendio interiit. Julianus imperator sacerdotes Christi persequitur: unde et ipse ab hostibus occiditur. Theodoricus rex papam Joannem occidit: ideo subita morte supplicium aeternum subiit. Et quid plura? Quotquot Ecclesiae sacerdotes persecuti sunt, pessima morte exterminati sunt.



CAP. VIII. Respondetur ad objectionem ab unctione regum petitam, concluditurque, et in Veteri, et in Novo Testamento semper regno sacerdotium anteisse.
[Col. 1270A]

Quod si quis astruxerit has duas personas honore ac dignitate pares videri, eo quod hae solae in lege praecipiuntur oleo sancto ungi: sciendum est quod rex tantum oleo, sacerdos autem chrismate ungebatur, et per omnia sua consecratio regis unctioni praeferebatur; et in hoc etiam differebant, quod non sicut sacerdos a sacerdote, ita etiam rex a rege, sed a sacerdote etiam ipso consecrabatur. Hoc totum in figura contigit, sed Jesum Christum, verum Regem et Sacerdotem expressit: quem Pater chrismate, et oleo exsultationis, nempe Spiritu sancto unxit, [Col. 1270B] et in caput gentium constituit, imo et angelis et hominibus Dominum praefecit. Qui Rex et Sacerdos quemcunque suae militiae ascripsit, oleo et chrismate ungi praecepit: genus regale et sacerdotale, ac regni sui haeredes fecit. Hinc est quod baptizandos oleo et chrismate ungimus; quia oleo eos Christi regno, chrismate autem ipsius sacerdotio jungimus: per mitram, quam capiti imponimus, coronam regni exprimimus; per albam vestem, qua eos induimus, sacerdotalem dignitatem innuimus: iterum per mitram, pontificalem infulam notamus; per albam vestem regalem trabeam demonstramus. Igitur et in Veteri et in Novo Testamento sacerdotium semper regno praeferebatur, quando insuper et regnum per sacerdotium constituebatur.

[Col. 1270C] Jam illos familiariter quaeramus, quorum causa hanc lucubratiunculam susceperamus: qui ob pecuniae amorem, ob laudis favorem, et pro adipiscendae ab ipsis principibus dignitatis alicujus honore praedicant indoctis, ipsi maxime indocti, ubique in manu regum omnes dignitates pendere. Hi qui haec dicunt, aut laici aut monachi aut clerici sunt. Si laici sunt, tunc ut insipientes sunt irridendi, vel potius ut ignari a sapientibus corrigendi. Si autem monachi sunt, tunc desipiunt: qui aut veritatem ignorantes errant, aut scienter errorem ob avaritiam sapientes, verum se scire dissimulant. Si autem clerici sunt, vesani capitis sunt, qui ecclesiastico ordini jus ab ipso Domino collatum adimunt: illudque [Col. 1270D] laicali potestati conferunt; imo seipsos propria libertate spoliant, ac servili laicorum ditioni cum Cain subjugant.

Igitur horum omnium stolidae assertiones a sensatis sunt confutandae, imo ab omnibus ratione utentibus reprobandae: cum regnum sacerdotio, populus clero jure subjaceat, et sicut sol lunae, spiritus animae, contemplativa vita activae, sic sacerdotium regno praeemineat. Sed jam calamum de sacerdotali praeconio contrahamus; eique dignis moribus placere studeamus: quatenus ejus aulam, in qua soli sacerdotes et reges erunt, introire valeamus. Amen.




ANNO DOMINI MCXXXVI
STEPHANUS DE BALGIACO AUGUSTODUNENSIS EPISCOPUS




[Col. 1271]
NOTITIA HISTORICA
(Gall. Christ., IV, 389)

[Col. 1271A] Stephanus de Balgiaco (de Baugé) Gauceranni domini Balgiaci filius, patruus Humberti Aeduorum pontificis et Lugdunensis archiepiscopi, cathedram conscenderat jam an. 1112, ut constat ex charta Widonis de Monte Falconis, qua consuetudinem hospitalitatis ecclesiae Augustodunensi dimittit in manu Seguini decani; sic enim explicit charta: Anno 1112: »Stephano Aeduorum pontifice, Ludo vico Francorum rege, Hugone Burgundionum duce, ind. V, epacta I, concurrente I, anno bissextili.« In chartulario Flaviniac. hoc diploma reperitur: Anno Domini 1113, praesente domno Stephano, a monachis Flaviniacensibus Hugo de Merlenniaco poscebat feodum, quod a patre suo receperant: respondebant illi datum quidem feodum, sed ea conditione [Col. 1271B] ut, post Tetbaldi Hugonis patris obitum, rediret ex integro ad mensam fratrum. Auditis partibus, placuit episcopo ut Hugo feodo frui monachis permitteret, et quamdam summam illi persolverent. »Testes, episcopus domnus Stephanus, Ansericus Augustodunensis praepositus,« etc. Eodem anno Hugonem Burgundiae ducem induxit ut malas consuetudines in villa Canavis, etc., S. Nazario et Aeduensi Ecclesiae dimitteret, ut docet instrumentum hac de re confectum, cujus testes sunt »Sevinus decanus, Ansericus praepositus Aeduensis,« etc. Reperitur ejus charta in tabulario Ungiacensi, quae illius coenobii fundationem sequitur, quaeque nulla temporis nota signatur, qua prohibet ne monachi »in causas [Col. 1271C] ducantur forenses,« et jubet ut »si quis adversus eos aliquam suscitaverit calumniam, in suam veniatur audientiam, quatenus in ipsius praesentia judicio Ecclesiae orta in ecclesiam querimonia sopiatur.« In altera, quae in Besuensi Chronico refertur, cum Josceranno Lugdun. archiepiscopo, et Walterio Cabilon. praesule sua subscriptione confirmat donum Besuensi monasterio factum a dominis Montis Salionis. In tertia quam refert D. Mabill. tom. V, in append., num. 72, scribit Stephano Cisterciensi abbati, se religionis illius bono odore plurimum delectatum, dare ecclesiam Combusii liberam, etc. Adfuit Trenorchiensi synodo anno 1115. Exstat ad eum Paschalis papae II epistola, qua sub sua tutela [Col. 1272A] Eduensem Ecclesiam suscipit, omniaque ejus bona confirmat. Data est Laterani II Idus Martii, Incarnat. Dominicae anno 1116. »Anno 1125 Erbertus positus est abbas (S. Steph. Divion.),« praesentibus et laudantibus Hubaudo Lugdun. archiepiscopo, Stephano Aeduensi, et Gauceranno Lingonensi. Perardus refert illius chartam, qua judex a summo pontifice delegatus, villam Dianetum adjudicat abbati S. Benigni Divionensis, quam »Guido comes Salicus calumniabatur.« Ad eum scripsit Ludovicus rex mandans ut ecclesiam de Charitate, ex praecepto domini papae, »de ecclesia de Ulmo investiat.« Praesens fuit sacro Philippi filii Ludovici VI regis an. 1129. Quo etiam anno subscripsit praecepto ejusdem regis pro restitutione monasterii Argentoliensis [Col. 1272B] facienda abbatiae S. Dionysii. An. 1134 Herberto S. Sequani abbati septem ecclesias, quas enumerat, ab ejus monasterio, tam suo, »quam decessoris sui sanctae recordationis Norigaudi episcopi« tempore possessas concedit et confirmat. Subscribunt post ipsum Guillermus decanus, Gerardus archidiaconus, etc. Memoratur in chartis Ungiacensis coenobii annis 1134 et 1135. An. 1136 approbat donationem Constantino illius coenobii abbati factam a Gaudino de Bruismo. Inter excerpta ex prima charta Fontanetensi id lego: »Ego Stephanus Aeduensis episcopus et nostrae Ecclesiae conventus, domno Bernardo abbati de Claris-vallibus locum, quem vulgo Fontanetum appellant, in abbatiam construendam [Col. 1272C] dedimus,« etc. Exstat et alia ejusdem charta in gratiam ejusdem coenobii: »Stephanus Aeduensis episcopus fratri Willermo abbati Fontaneti . . . . . tuis postulationibus annuentes, monasterium ipsum . . . . . sub sanctae Aeduensis Ecclesiae et nostrae dignitatis tutela et protectione suscipimus . . . . . statuentes, ut quaecumque bona . . . . . monasterium impraesentiarum possidet . . . . . et quae in futurum poterit adipisci, firma tibi tuisque successoribus et illibata permaneant, etc. Ego Stephanus episcopus subscripsi, ego Willermus decanus, Galterius praecentor, etc. Actum est hoc Aeduae anno ab Incarn. Domini 1136, ind. XIV.« Ejus tempore, et ut videtur studio et opera clerici S. Symphoriani prope [Col. 1273A] Augustodunum, »regularem vitam non solum habitu susceperunt, sed et corde eam secuti sunt.« Unde suae erga eos benevolentiae signa plurima reliquit. In primis dedit ecclesias de Draciaco, de Benciis et de Anulcio, ut patet ex charta quam apud nos asservamus. Non mediocrem litem inter ipsos et Hugonem de Giscio ac cognominem de Saphra milites ortam diremit, et sua jura canonicis conservavit. Denique Gebennensem episcopum cum ipsis adiit, suisque precibus effecit ut sex ecclesias cum earum appenditiis ipsis tribueret. Chartam habemus, quae sic desinit: »Facta est charta ista apud civitatem Gebennarum, praecipiente domno V . . . . . . . . . ejusdem civitatis episcopo, anno Incarnationis Dominicae MCXV. pontificatus autem domni papae Paschalis II [Col. 1273B] nono decimo. S. W. episcopi,« etc. In characteribus annorum Christi mendum irrepsit, ex annis papae facile corrigendum. Ad eum scribit Innocent. II, mandans ut Al. subpriori Cluniaci, quem Vizeliaci monachis abbatem dederat, vice sua consecret.

Tandem stephanus mundanarum rerum taedio affectus, abdicato episcopatu, vitam religiosam in coenobio Cluniacensi amplexus est, ac postea inter [Col. 1274A] Petri Venerabilis manus animam Deo reddidit; quam rem testatur pius abbas epist. VI libri quinti, his verbis: »Venerabilis et cum honore nominandus D. Stephanus Aeduensis episcopus . . . . . spretis parentibus, nobilitate, fastu, divitiis, ipsis etiam episcopatus infulis, pauperem Christum pauper secutus est, et in sancta devotione toto mentis affectu perdurans, atque inter manus meas Deo spiritum reddens, cum veneratione tanto sacerdoti congrua, tam a me quam a fratribus Cluniaci conditus est, retro chorum a parte prioris majoris,« ubi habet mausoleum notatum n. 22, et epitaphium pictum in pariete, quod habetur in Historia Bressiae et Bugeii Samuelis Guichenon, quo vocatur »Ecclesiae pax et apter pater pauperum.« Verba sunt Guillelmi Guirin [Col. 1274B] archiclavi Cluniaci, in Historia manuscripta magnorum priorum. De hoc Stephano videtur intelligendum, quod in veteri Martyrologio Aeduensis Ecclesiae lectum a se testatur quidam e nostris: »VII idus Januarii obiit dominus Stephanus venerandae memoriae episcopus, qui inter innumera beneficia quae contulit Aeduensi Ecclesiae, dedit etiam ecclesiam Colomellae ad mensam fratrum«





[NOTA.]

Petrus Cluniacensis abbas de Stephano primo Augustodunensi haec habet epistola 6 libri V, ad Humbertum de Balgiaco archidiaconum Augustodunensem:

Addat tibi stimulos veniendi ad religiosa vitae castra venerabilis ille et cum honore nominandus Stephanus Aeduensis episcopus, avunculus, ut audio, tuus, qui, spretis parentibus, nobilitate, fastu, divitiis, ipsis etiam episcopalibus infulis abjectis, pauperem Christum pauper secutus est, et in sancta devotione toto mentis affectu perdurans, atque inter manus meas extremum Deo spiritum reddidit cum veneratione tanto sacerdoti congrua, tam a me quam a fratribus Cluniaci conditus est.




[Col. 1273]
NOTA P. LABBE.

Tractatum illum De sacramento altaris a Joanne Montolovio Aeduensi cantore anno 1517 primum editum dicatumque Jacobo Huralto ejusdem urbis episcopo, omnes fere quos vidi tribuunt huic primo Stephano, sed nondum vidi, qui ratione aliqua id stabilire fuerit agressus.




[Col. 1273]
STEPHANI DE BALGIACO AUGUSTODUNENSIS EPISCOPI TRACTATUS DE SACRAMENTO ALTARIS.
(Biblioth. Patr. Lugd. t. XX, p. 1872.)
(G)*



PROLOGUS.
[Col. 1273C]

Ordinatrix omnium Dei sapientia attingens a fine usque ad finem fortiter et disponens omnia suaviter (Sap. VIII), scilicet Dei Filius, miro et ineffabili modo se carne induens, stola immortalitatis nos induit, et corruptibili indumento incorruptionis. Qui expleta dispensatione a Patre sibi credita, volens nobis relinquere omnia saluti necessaria, visibili materia ordinavit et fieri praecepit invisibilia sacramenta. Quomodo enim posset homo intelligere dona spiritualia, nisi aliquo visibili moveretur ad ea percipienda? virtus enim sacramentorum invisibilem operatur effectum. Quod [Col. 1274C] exemplorum documentis liquido apparebit. Sacramentum baptismi ordinatur in aquis regenerativis; quia sicut aqua sordes exteriores abluuntur, ita spirituali gratia in lavacro regenerationis data mundantur interiora inquinamenta. Item in copula maris et feminae, quae conjugium dicitur, unitas capitis et membrorum, id est Christi et Ecclesiae, intelligitur. Item olei unctione figuratur operatio divinae misericordiae. Oleum enim sanat, reficit, et supernatat: Dei misericordia contritos sanat, contritiones alligat, esurientes pane indeficienti reficit et satiat, et judicio superexaltat. Hoc modo in ecclesiasticis sacramenti, [Col. 1275A] Spiritu sancto cooperante, ordinatis invisibiliter operatur gratia septiformis. Licet enim unus et idem sit Spiritus qui in singulis prout vult operatur, tamen pro varietate distributionum assignatur divisio gratiarum. Nam divisiones fiunt donorum pro qualitate suscipientium. Nulla igitur in Spiritu varietas, sed sine omni alteratione identitas. Dividit quibus vult et quantum vult, et non dividitur: omnia continet, et in omnibus est. Qui dat, ipse donum est. Et cum dona sint divisa, unus manet et indivisus; qui donat, unus est, qui in se dato dat plura; et cum sit quod datur, ipse est dona diversa. Omnia quae donantur ad unum referuntur, velut cum quis distribuat alii aurum, alii argentum, alii copiam gemmarum, multa dividit, et unum facere intendit, scilicet mutuum obsequii et [Col. 1275B] amicitiae cum gratiarum actione. Ita in distributione donorum Spiritus sanctus plura distribuit, et unum efficit. Sed quod unum templum Dei, de quo Apostolus: Templum Dei sanctum est, quod estis vos (I Cor., III), hoc templum Spiritus sanctus sui infusione imbre salutifero rigat, et ab omni ruina et corruptione conservat. Haec est pluvia voluntaria qua aspergit hominem septiformis gratia. Prima custodit ostium cordis, et vitia introire non permittit. Secunda quae sint facienda scrutinio mentis legit, et deliberat ut se et alios erudiat. Tertia, quae sordes vitiorum purgat, de corporibus obsessis daemones fugat. Quarta, expulsis tenebris, introducit opera lucis. Quinta est in operibus misericordiae; ut in pauperum visitatione, peregrinorum susceptione, pedum ablutione, mortuorum [Col. 1275C] inhumatione. Sexta, a servitute peccati eximitur homo ad libere serviendum Deo. Septima in ara crucis crucifigit hominem cum vitiis et concupiscentiis. Sic fungitur in se homo vice ostiarii, lectoris, exorcistae, acolythi, subdiaconi, atque sacerdotis. His virtutibus homo interior adornatur. Ad quod significandum, praedictorum graduum ministerio Ecclesia decoratur. Sed qui ad hos gradus promoveri intendunt, regale signum prius accipiunt, quod habent in summitate capitis expressum, et a rotunditate corona nuncupatum. Tonsio capillorum et rasura ostendunt vitia quae pullulant et succrescunt esse resecanda: rotunda forma tonsionis regnum spirituale quo praeeminent caeteris. Hi sunt genus electum, regale sacerdotium, gens [Col. 1275D] sancta, populus acquisitionis (I Petr. II); praedicto stigmate insigniti, dicuntur clerici, eo quod eos Dominus sortitur et ipsi Dominum sortiuntur. Quod autem sint de sorte Domini designant qui in tonsione in persona eorum dicunt: Dominus pars haereditatis meae (Psal. XV). Item: Haec est generatio quaerentium Dominum, quaerentium faciem Dei Jacob (Psal. XXIII). Et in alio psalmo: Funes ceciderunt mihi in praeclaris: etenim haereditas mea praeclara est mihi (Psal. XV). Ad cujus gloriam praeclarae haereditatis perveniunt milites Christi qui mundo renuntiant, et Deo militant, de laboibus suis vitae necessaria quaerunt, superflua abjiciunt, et mundum contemnunt. Unde non immerito signo regio signantur, qui se Dei haeredes, et in regia et in praeclara haereditate regnaturos [Col. 1276A] se profitentur. Tonsura capillorum a Nazareis videtur habuisse exordium, qui crine servato devotione completa caput radebant. Unde ab apostolis est institutum ut qui divino cultui sunt mancipati hoc signaculo sint Domino consecrati. His praelibatis, ordinem praedictorum graduum exsequamur.



CAP. I. Ostiariorum officium.

In primo sunt ostiarii, quorum est provida sollicitudo ostium ecclesiae servare, deposita in ecclesia fideliter custodire, indignis januam claudere, dignis aperire, ut et quos cognoverint recipiendos admittant, quos repellendos excludant. Inde enim quod dantur eis claves ecclesiae, episcopo dicente. Sic agite, quasi reddituri rationem de rebus quae his clavibus recluduntur. Sed ad discernendum qui sint [Col. 1276B] digni vel indigni, cautela ostiariae ministrationis eget auxilio gratiae spiritualis. Primitiva etenim Ecclesia usque ad Evangelium catechumenos recipiebat. Post Evangelium jubebantur exire: quia nondum vocati, indigni erant communicare sacramentis. Excludebantur et ethnici, qui omnino a fide erant alieni. Sic excommunicati, ab introitu ecclesiae et sacramentorum participatione sunt eliminandi.



CAP. II. De lectorum officio et ordinatione.

In secundo sunt lectores, qui debent Scripturas canonicas legere, et quae legerint distincte pronuntiare, pronuntiata pie et fideliter intelligere. Qui enim distincte legunt et pronuntiant, auditoribus intelligentiam parant; qui vero confuse, sensus eorum perturbant. Oportet lectorem esse praeditum [Col. 1276C] scientia, munitum eloquentia; quatenus cola et commata, distinctiones, subdistinctiones, accentuum varietates discernere sciat, et quae secundum systolem vel diastolem, sive encletice fuerint pronuntianda. Sed nisi intus sit qui doceat, in vanum lingua docentis laborat. Opus est eum esse moribus ornatum, honestae vitae probatum, ne a se Spiritum docentem repellat. His datur tenendus in manibus codex divinarum Scripturarum, praecipiente episcopo et monente, ut convenienter tractent suum ministerium, his verbis: Accipite, et estote verbi Dei relatores: si fideliter et utiliter officium vestrum impleveritis, partem habituri cum iis qui verbum Dei bene ministraverunt.



CAP. III. De exorcistarum officio et ordinatione.
[Col. 1276D]

Tertium ordinem ornant exorcistae: sic vocati a potestate adjurandi, quia in fide S. Trinitatis daemones expellunt de corporibus obsessis. Hi debent coram Deo et hominibus clarere munditia vitae, sordibus vitiorum expulsis, sancti Spiritus gratia mundante. Qui enim super immundos spiritus habent imperium, eos oportet habere spiritum mundum. Et qui tradita sibi potestate malignos spiritus ejiciunt de corporibus obsessis, spiritu benignitatis et operibus mundis vitia et immunditias expellant de cordibus suis, et quorum medicina aliis proficit sibimet sciant mederi. Non enim probatus est medicus qui alii medetur, nesciens curare morbum quo laeditur: praecipue cum eodem languore laborent ipse et ille [Col. 1277A] cui medetur. His quia ex re nomen habent, dat episcopus librum exorcismorum, dicens: Accipite, et habete potestatem ponendi manus super energumenos et catechumenos.



CAP. IV. De acolythorum officio et ordinatione.

Officium acolythorum qui quartum obtinent gradum, est ante diaconem ferre cereum accensum cum ceroferario usque ad analogium, et tenere debent, dum legitur Evangelium, et dum missae celebratur sacrosanctum mysterium. In quo significatur quod sicut in manibus gestant lumen visibile, ita lumen splendidum quod est Christus, habeant in mente, fide et operatione. Exemplo enim vitae, et verbo doctrinae tenentur de suis et aliorum cordibus tenebras expellere: et radio sui luminis alios illuminare. [Col. 1277B] Unde quia et nomine et re sunt ceroferarii, accipiunt candelabrum cum cereo, ut sciant se ad luminaria accendenda mancipatos. Accipiunt et urceolum, in quo datur eis potestas infundendi aquam in calicem Dominicum. Quibus dicitur: Accipite ceroferarium cum cereo, ut sciatis vos ad accendenda Ecclesiae luminaria mancipari. Accipite urceolum, quo infundatis aquam in calicem Domini.



CAP. V. De officio, et ordinatione, et continentia subdiaconorum.

Quinto gradu praecellunt subdiaconi, non ordine numerandi, sed privilegio dignitatis. Horum est ministerium epistolam legere, levitis ministrare, altaria componere, substratoria, pallas, corporalia lavare, aquam ablutionum in baptisterium vergere, [Col. 1277C] de oblationibus ponere in altario quantum possit sufficere populo. In ministerio altaris approximant, quia vasa in quibus fit consecratio Dominici corporis et sanguinis portant. Unde sermo propheticus ad istos dirigitur: Mundamini, qui fertis vasa Domini (Isa. LII). Propterea lex continentiae quae munditiam parat et conservat, eis indicitur; cujus observantia non est naturae, sed gratiae. Quod enim de carne est caro est; quod de spiritu, spiritus est (Joan. III). Dicuntur subdiaconi, quasi sub levitis ad eis serviendum ordinati. Et quia plus aliis praedictis ordinibus ministerio altaris eis appropinquare permittitur, inter sacros ordines numerantur. Ad designandum eorum officium, dat eis episcopus patenam et calicem, archidiaconus urceum cum aqua et manutergium: quibus [Col. 1277D] presbyter et levita tractaturi Dominica sacramenta, lavent et mundent manuum inquinamenta. Manipulus eis datur ab episcopo dicente: Accipe manipulum, imple ministerium tuum: potens est enim Dominus, ut augeat tibi gratiam. Induendo tunicam, dicat episcopus: Induat te vestimento salutis, et indumento justitiae circumdet te semper.



CAP. VI. Quod Christus ecclesiasticas administrationes susceperit.

Dominus noster in propria persona praedictas suscepit administrationes, quatenus exemplo sui cum pia devotione et vitae emendatione suscipiendas esse demonstraret. Qui enim Spiritus est incircumscriptus, Sanctus sanctorum, Deus homo factus, in [Col. 1278A] utero Virginis circumscriptus, de plenitudine sua voluit nobis circumscribere unctionem S. Spiritus, qua ungimur in singulis ordinibus. Unde quicunque ad suscipiendum ordines accedit, sollicite bene vivendo caveat ne effectum unctionis spiritualis amittat. Evacuatur enim S. Trinitas, ubi intervenit vitae turpitudo. Qui enim de usuris, simoniis, falsis testimoniis, perjuriis, et aliis modis illicitis male acquirendo lucra sectantur, unctionem a se expellunt, et pulvere sordido squalidi efficiuntur. Officio ostiarii usus est Dominus, quando funiculo de resticulis facto, vendentes et ementes de templo ejecit, et cathedras nummulariorum evertit. Hoc autem spiritualiter in Ecclesia agitur, cum Giezitae et Simoniaci, et alii qui de donis Dei gratuitis turpia quaerunt [Col. 1278B] lucra, a consortio fidelium expelluntur. Propterea ipse ait: Ego sum ostium. Per me si quis introierit, ingredietur, et egredietur, et pascua inveniet (Joan. X). Ingredietur, ipso cooperante et ducente in praesenti, ad justitiam, et bene expleta sibi credita dispensatione, in futuro egredietur ad gloriam. Lector fuit, cum in medio seniorum, in libro Isaiae legit: Spiritus Domini dulcis super me, ad evangelizandum pauperibus misit me (Isa. LXI; Luc. III). Exorcistam se ostendit in daemoniorum ejectione, et in aurium surdi et muti apertione dicens: Effeta, quod est aperire (Joan. VIII), in quo exorcistis significandum reliquit eorum ministerio aperiri ora ad confitendum, et corda ad credendum, et bene operandum. Quod fit, quando expulsis daemoniacorum operum [Col. 1278C] tenebris, verum lumen Jesum Christum suscipiunt in cordibus suis. Acolythi vices in se ostendit, dicens: Ego sum lux mundi. Qui me sequitur non ambulat in tenebris, sed habebit lumen vitae (Joan. VIII). Subdiaconi: quando aqua missa in pelvim, linteo se praecinxit, et pedes discipulorum lavit. In quo docemur quod pedes suos et aliorum lavant, qui, pulvere terrenae cupiditatis expulso, irriguo charitatis quod laetificat civitatem Dei, lavant pedes vitiorum, et desideria carnalia expellunt.



CAP. VII. De ordine diaconi seu diaconatus.

Auctoritate Novi et Veteris Testamenti, et humilitate Domini nostri Jesu Christi in se hoc mysterium suscipientis, commendatur ordo diaconi, cui [Col. 1278D] sextus gradus attribuitur, ut ex perfectione senarii ejus dignitas demonstretur. In Veteri Testamento post ordinationem Aaron et filiorum ejus, ex praecepto Domini a Moyse institutam, eidem praeceptum fuit quatenus in adjutorium divini mysterii tribus Levi ordinaretur: quibus fuit injuncta dispensatio coram Aaron et ejus filiis servire in tabernaculo foederis. Arcam et vasa et utensilia gestabant, et in circuitu castrametantes, tentoria constituebant. Et quia a viginti annis et supra hominis vigor ascendit, in hac aetate jussi sunt in omnibus praedictis ad transportandum deponendis et iterum resumendis deservire. Ad exemplar hujus institutionis, apostoli, tempore gratiae septem viros boni testimonii, plenos Spiritu sancto eligentes, et oratione facta manus [Col. 1279A] imponentes ordinaverunt. Dicti autem sunt diaconi, quasi servitio altaris mancipati. Quibus institutum est super eumdem humerum planetam complicare. Cum enim ordinantur, debent jugum Domini accipere, quo omnia ad sinistram, id est, vitam temporalem pertinentia premant et despiciant, donec, finitis laboribus, in dextra, id est, in vita aeterna et beata requiescant. De his statutum est canonica et apostolica praeceptione ut, vicario Christi in Sancto sanctorum introeunte, septem in sublimiori gradu assistentes, mensae altaris serviant: et gratia septiformi insigniti, Spiritum sanctum coadjutorem habeant. Hi sunt septem angeli tuba canentes, septem candelabra, septem tonitrua. Debent enim sapientes, alta mysteria resonando manifestare, sicut [Col. 1279B] scriptum est: Quasi tuba exalta vocem tuam, tu qui evangelizas Sion, exalta, noli timere (Isa. LVIII). Et iterum. Clama, ne cesses (ibid.). Opera eorum lucida sunt: ne turpitudine vitae reprobi sint, cum aliis praedicaverint (I Cor. IX). Asperitas sermonis sit in aliorum correctione ut comminando, arguendo (Tit. II), quodam modo videantur tonitruum emittere. Sic Dominus comminando terrebat, dicens: Omnis arbor quae non facit fructum bonum, excidetur, et in ignem mittetur (Matth. VIII; Luc. III). Et B. Lucas: Genimina viperarum, quis docuit vos fugere a ventura ira? (Luc. III). Officium istorum est praeconizare ad orandum, movere genua ad flectendum, legere Evangelium. Horum etiam est sacramenta Dominici corporis dispensare, mensam Dei adornare. [Col. 1279C] Sacerdos autem de manu diaconi debet accipere calicem Domini: causa vitandae praesumptionis, dum hi celebrant albis induti, altario assistant, et habeant interius albedinem, quam praeferunt exterius, munditiam mentis significantem, quatenus qui exteriori habitu humiliter vestiuntur, spiritualiter virtutibus induantur. In quibusdam habent vicem sacerdotis, ut in ministerio baptizandi, communicandi, delicta confitentium misericorditer suscipiendi. Vae illis qui ministerium sibi creditum pie et juste non impleverint, quia peribunt morte horribili. Audiant quid indictum est levitis a Moyse, de morte corporali. Interdictum erat in lege, ne vasa tangere nuda praesumerent, nisi prius a sacerdote involuta [Col. 1279D] fuissent. Illi metuebant mortem corporis: plus metuenda est mors animae aeternalis. Propterea dicente Apostolo: Oportet diaconos esse irreprehensibiles, id est sine crimine, continentes, non bilingues, non turpia lucra sectantes. Probet se unusquisque et sic ministret (I Tim. III).



CAP. VIII. Quando Christus levitarum officium suscepit.

Levitarum ministerium Dominus suscepit, quando coena facta sacramentum sui corporis dispensavit, et discipulis tradidit. Ubi Apostolos dormitantes ad orandum excitavit, levitam se ostendit. Ait enim: Vigilate et orate ne intretis in tentationem. [Col. 1280A] Cum autem ordinatur (quod debet fieri ab anno 21, et supra), episcopus solus manus imponit, quia non ad sacerdotium sed ad ministerium ordinantur. Ponit etiam stolam super sinistrum humerum: in quo monentur jugum Domini aequanimiter esse sustinendum, et ut pertinentia ad sinistram corde et ore despiciant. Datur eis textus Evangelii, in quo accipiunt potestatem legendi Evangelium, et praedicandi [(1) 1Kb] .



CAP. IX. De ordine presbyteratus.

Ordo presbyterorum primus et summus, in perfectione septenarii ultimus est ordinatus. In quorum figura Aaron et filii ejus serviebant in tabernaculo foederis, sicut scriptum est: Moyses et Aaron in sacerdotibus ejus. In lege sacerdotes dicebantur, qui [Col. 1280B] nunc presbyteri vocantur; et qui tunc principes sacerdotum, nunc pontifices sive episcopi dicuntur. Hi successores apostolorum, alios ordinant ad sui ordinis ministerium. Ordinantur presbyteri, ut sint episcoporum coadjutores ad regendum et instruendum Dominicum gregem. Sic Moyses LXX viros prudentes elegit, quorum consilio innumeram populi multitudinem rexit. Inde est quod VII discipulorum vices obtinent in ministerium sibi commissum. Sicut enim illi missi sunt a Domino in omnem civitatem et locum quo erat ipse venturus, ut ei praedicando et miracula faciendo viam praepararent, et infidelium corda ad fidem converterent, ita presbyteri nostri coadjutores, baptizando, rudes populos [Col. 1280C] instruendo, communicando, et caetera sacramenta dispensando, nostras vices supplere debent. Excipiuntur illa, quibus quadam praerogativa fulget et praeeminet episcopalis dignitas, quae sunt quinque: basilicarum dedicatio, chrismatis unctio, manuum impositio, clericorum ordinatio, super populum benedictio. Haec potestas solis episcopis attribuitur, ne ab omnibus vindicata, soluto obedientiae vinculo insolentiam generaret. Utrique sunt vicarii summi pontificis qui primo offensus culpa originali, quotidie offenditur actuali. Ut illa evacuaretur, semel mortuus est in cruce: ut ista deleretur, voluit ministerio sacerdotum sacrificari iterata immolatione. Unde quidam versificator:

Mortuus ille semel, licet ultra non moriatur
[Col. 1280D] Idem quotidie sine vulnere sacrificatur.

Ipse sacrifex est et sacrificium, hostia et sacerdos, quia Deus est et homo. Vicarius ejus, quia tantum homo, sacrificans tantum est et sacerdos. Ille Mediator Dei et hominis homines Deo reconciliavit; iste populum Deo placabilem reddit. Ille ad dexteram Patris pro nobis interpellat; iste pro grege sibi credito orat. Ille peccata dimittit; iste ligat et solvit. Ille in ara crucis hostiam sanctam et Deo placentem se Patri obtulit; iste ipsum eumdem offert in mensa altaris. Nobis autem qui quotidie labimur, ut ejus interventu relevemur, fuit necessarium habere praesentem hunc salutis nostrae auctorem. [Col. 1281A] Unde Deus misericors iterata immolatione voluit se nobis exhibere praesentem, non tamen visibilem; quatenus eo praesente summo et vero Sacerdote sine ullo horrore corda fidelium magis conterantur, et fidei devotio augeatur. Sic enim recolimus ejus passionem, resurrectionem atque gloriosam ascensionem. Quod ita a nobis recolendum est, ut memores suorum beneficiorum, ipsi commoriendo conformemur, ut in gloria Patris per ipsum et cum ipso resurgere valeamus. Nullus modus fuit convenientior excitare peccantes ad poenitentiam, quam Christi opera reducere ad memoriam. Visus est in laborum tolerantia egisse poenitentiam qui nec poenituit, nec adminiculo poenitentiae indiguit, sicut scriptum est: Peccatum non fecit nec inventus est dolus in ore [Col. 1281B] ejus (Isa. LIII). Unde in eo poenitentia non fuit, sed poenitendi formam nobis donavit. Et licet crux Christi haec omnia repraesentet, tamen res ipsa efficacior est quam figura. Et cum praesens est veniae largitor, magis confidit exaudiri devotus peccator. Mira potestas non humana, sed angelica, quam Dominus in se suscipiens commendavit, et a nobis suscipiendam contrito corde et humili demonstravit. Inter coenandum, corpus et sanguinem suum discipulis tradens, inquit: Hoc facite in meam commemorationem (Luc. XXII), et ipse suscepit, cum tormentum crucis patienter et voluntarie sustinuit. Oblatus est enim quia voluit. Quod exemplo docuit a nobis summa devotione celebrari. Unde apostolus: Quicunque manducaverit panem, et biberit calicem [Col. 1281C] Domini indigne, reus erit corporis et sanguinis Domini (I Cor. XI). Suscepturi igitur curam sacerdotii, coram summo et vero Sacerdote fulgeant puritate conscientiae, et munditiavitae. Isti cum ordinantur, ab episcopo super capita eorum manum tenente, benedicuntur. Omnes autem presbyteri astantes cum episcopo manus levant, et Spiritum sanctum invocant. Invocatione facta, stola super utrumque humerum ponitur, ut per arma justitiae a dextris et a sinistris muniantur. Datur eis calix cum vino, et patena cum hostia, in quo traditur eis potestas ad offerendum Deo placabiles hostias. Propterea oleo sancto manus inunguntur, per quod gratia sancti Spiritus eis oblata significatur et quod abundent [Col. 1281D] operibus misericordiae designatur. In his etiam, manus sacerdotis quae in figura crucis oleo sancto signantur, conformantur manibus Christi, et illud insigne miraculum et salutiferum quod inter manus sacerdotis fieri creditur: haec manus Christi operantur, qui ait: Sine me nihil potestis facere (Joan. XV). Unde cum ipso et per ipsum et in ipso, totum agitur sacrificium. Unctio episcopis fit in capite, quia ordinantur vicarii illius qui unctus est oleo laetitiae in plenitudine. In unctione visibili, quae est sacramentum spiritualis unctionis, datur potestas ligandi atque solvendi. Induti amictu, alba cingulo, stola planeta supervestiuntur, per quam supereminentia charitatis intelligitur.



CAP. X. De significatione vestimentorum sacerdotalium.
[Col. 1282A]

Quoniam de indumentis veteris sacerdotii, eorumque significatione a multis tractatum est, ea sub silentio praemittentes, novi sacerdotii vestimenta et eorum significationes, quod ad praesens attinet, paucis explanare curabimus. Sciendum autem est quod sacerdos celebraturus sacrosanctum mysterium quod excellit omne sacramentum, capitis sui, scilicet Christi, cujus membrum est, vices in se suscipit. Caput ejus amictu velatur, in quo divinitas velata humanitate figuratur. Unde in Apocalypsi angelus nube amictus de coelo descendisse legitur. Alba designat gloriam Dominicae resurrectionis, quam nuntiantes angeli apparuerunt in vestibus albis. [Col. 1282B] Ideoque induitur veste alba, ut candidatione virtutum ostendatur ornandum esse novum sacerdotium. Cingulum quo alba constringendo renibus coaptatur, mittit nos ad illum evangelicum sermonem, quo Dominus ad praecingendum lumbos nostros nos hortatur (Luc. XII). Mappula qua solent siccari stillicidia oculorum, excitat nos ad vigilandum. Unde Dominus discipulis ait: Vigilate et orate, ne intretis in tentationem (Marc. XIV). Et alibi: Vigilate, quia nescitis quando Dominus veniet (Matth. XIII). Stola circumdata collo, ad interiora descendens, significat obedientiam Filii Dei et jugum servitutis quod pro salute hominum portavit. Obedivit Patri usque ad mortem crucis (Philip. II), et subjecit se servituti. Quae enim major servitus ea qua opprobria, irrisiones, [Col. 1282C] et flagella sustinuit? Qui ergo stolam humeris superponit, sciat jugum Domini esse suave et onus ejus leve quod se portaturum promisit. Casula undique integra, unitatem fidei designat. Haec est illud vestimentum Aaron in cujus barbam unguentum a capite effluxit, et in oram vestimenti ejus (Psal. CXXXII). Per hoc autem signatur unctio spiritualis qua unctus est Christus prae consortibus suis (Psal. XLIV). Haec in apostolos et in universos Ecclesiae ministros emanavit. Extensio manuum sacerdotis extra casulam praetendit in cruce manuum Christi extensionem. Quae ante et retro quasi dividi videtur: hoc est quod duo parietes dissidentes angulari lapidi uniuntur. Amictus ad decorem, super casulam replicatur, [Col. 1282D] quia Filii Dei humanitate omnis Ecclesia decoratur.



CAP. XI. De ornamentis episcorum.

Praeter hoc pontifices una tunica utuntur, secundum quosdam, duabus tunicis, et annulo, pallio, mitra, et sandaliis. Usus est Aaron hyacinthina tunica, quam sibi induit Dei sapientia, et apostolos vestivit, dicens: Omnia quaecunque audivi a Patre meo, nota feci vobis. Haec est tunica illa inconsutilis quae sine damno scindi non potuit. Alia tunica serica, trahens originem a vermibus, Christi est caro concepta de Spiritu sancto, qui de se ait: Ego sum vermis et non homo (Psal. XXI). Annulus in digito, Ecclesiam cujus minister est, sponsam Christo associat: et fulgore suo, dona sancti Spiritus fulgentia [Col. 1283A] demonstrat. Pallium de ovino vellere contextum, humilitatis est ornamentum: quanto enim quisque altior, tanto debet esse humilior. Illis solis pontificibus datur, qui a sede apostolica mittuntur. In sandaliis signatur, quia venit ad nos calciata Divinitas, sicut scriptum est: In Idumeam extendam calceamentum meum (Psal. LIX). Mitra, quae est corniculata, praetendit coronam spineam, per quam ad unam fidem convenerunt duo Testamenta, illa graviter pungens, nostram suaviter demulcens. Illa, amara: nostra, dulcedine plena. Vae illis qui illam non gestant poenitenti corde, ad sui et aliorum correptionem. Vae illis qui de cruce descendunt, et crucis mysterium in se depingunt.



CAP. XII. De observandis in missae celebratione.

[Col. 1283B] Talibus indumentis sacerdos decenter ornatus, veniens ad altare, confitetur se indignum celebrare tam excellens mysterium, quia in conspectu illius cujus immolatio repraesentatur, nullus nisi per gratiam suam est justificatus. In confessione percutiendo pectus, gemit pro peccatis et oratione fratrum, a Domino postulat sibi indulgeri, dicens: Mea culpa, promittit ut de his poenitentiam agat, in quibus conscientia eum accusat. Osculatur Evangelium et altare, significans illum qui osculo suae incarnationis fecit utraque unum, conversione Judaeorum et gentium. Tenet dexteram partem altaris, quia Christus in lege promissus, primum Judaeis quam gentibus praedicavit. Tunc gentiles sinistram tenebant, quia alieni erant a divino cultu propter [Col. 1283C] idolorum culturam. Interim de propheticis vel apostolicis scripturis chorus Deo laudes concinit: et pneumatizando Kyrie eleyson, supplicat sibi misereri. Ter triplicatum signat trinitatem angelorum, quae triplicata, laudes incessanter summae Trinitati decantat. Finito pneumate, choro tacente, sacerdos se convertens ad occidentem, clerum salutat et populum, dicens: Dominus vobiscum, quasi quia dignatus est inter vos habitare visibili praesentia, maneat in vobis habitante gratia: et ab occursu infidelitatis convertat corda vestra ad orientem veri luminis. Ista salutatio fit ab episcopis, dicendo, Pax vobis. In quo ostenduntur specialiter esse vicarii Christi, qui apostolos in hunc modum salutavit. [Col. 1283D] In festivis diebus solet Gloria in excelsis decantari. In quo innuitur congratulandum esse meritis sanctorum qui sancti sunt socii angelorum gratia illius cujus nativitas ab angelis pastoribus est nuntiata. Quam laudem consequenter vociferat totius cleri conventus, laudans Deum tanquam multitudo coelestis exercitus. Postea respiciens ad orientem, scilicet spiritualiter ad eum de quo scriptum est: Oriens nomen ejus (Zach. VI): exclamat, Oremus, monens se et alios orare; quia Dominus oravit et discipulos ad orandum excitavit. Lectione sive epistola pronuntiata, sequitur responsorium et Alleluia. Lectio, sanctorum Patrum monita et exhortationes, epistola subsequentium praedicationem repraesentat. Responsorium, fidem audientium qui eorum praedicationi [Col. 1284A] praebuerunt assensum, unde responsorium nominatur, quia responsio secundum voluntatem interrogantium assensus est vel concessio. Vel graduale dicitur, quia per gradus virtutum ad hoc pervenitur. Oportet enim ut eos qui rudimenta fidei suscipiunt, gratia Dei praeveniat; et ut stabiles maneant, subsequatur. Unde alleluiatici cantus modulatio subsequitur, quae laudes fidelium Deo dicatas exprimit, et gratiarum actiones Deo devotas, quibus suspirant ad aeterna gaudia. Verbum est breve: sed longo protrahitur pneumate. Nec mirum si vox humana deficit ad loquendum, ubi mens non sufficit ad cogitandum, quia quae vox, quae lingua poterit repetere quae praeparavit Dominus diligentibus se? (I Cor. II) Tractus qui, tacito Alleluia, in quibusdam [Col. 1284B] temporibus decantatur, significat gemitus et suspiria poenitentium in convalle lacrymarum: gemunt et suspirant et gaudio civium supernorum congratulantur, ut ita irriguum inferius sursum fluens irriguo superiori misceatur. Hoc gemitu suspirabat qui dicebat: Liquefacta est anima mea (Cant. V). Postea a diacono, vel a sacerdote Evangelium a dextro cornu altaris transfertur ad sinistrum: dextra attribuitur Judaeis, propter legis venerationem; sinistra gentilibus propter idololatriam exsecrabilem. Illis credita evangelica doctrina, prius a Judaeis repulsa. Unde in sinistra parte et versus aquilonem legendum est Evangelium, ut sequaces illius qui voluit sedem suam ponere in aquilone, Evangelica praedicatione convertantur ab infidelitate. Aliquando, sicut [Col. 1284C] in festivis diebus, pronuntiatur in analogio, quia jubetur ascendere qui Evangelizat Sion, et sancti in valle lacrymarum ascensiones in corde suo disposuerunt: quibus gloria in coelis sui memoriam in terris meruerunt. Ideoque in alto et in publico exclamando est eorum victoria; ut magis alacres efficiantur in pugna. Dehinc sacerdos incipit symbolum fidei, adhibens testimonium verbis Evangelii. Illud chorus usque ad finem succinit, ostendens se permanere in unitate ejusdem fidei. Quo finito, sacerdos salutatione praemissa monet ad orandum, ut stabiles sint in fide, quam professi sunt in sermone. Statim chorus decantat offertorium, ac si dicat, quod confessus sum ore, teneo corde et adimplebo opere. In primis meipsum offero, ut sacrificium nostrum [Col. 1284D] sit humilitas et cordis contritio. Tunc sacerdos offert dona sive libamina cum incenso: scilicet panem et vinum sanctificanda, populus, sua munera. Per incensum, designatur suavitas flagrans igne charitatis: hoc est unguentum quo domus est repleta vincens omnia aromata. Quod loquor est eucharistia, sacramentum scilicet panis et vini: a quo omnis bonus odor est, et omnia nostrae fidei sacramenta. Unde eucharistia, id est bona gratia, excellenter dicitur, quia in hoc sacramento ille sumitur a quo omnis gratia datur. Ab eo enim solo omne datum optimum: in quo est plenitudo omnium gratiarum (Jac. I). Thus in igne, oratio est incensa charitate. Hunc ignem Dei Filius accendit in thuribulo assumptae [Col. 1285A] humanitatis: ut currentes in odore unguentorum suorum, offeramus ei odorem bonorum operum. Dona sacranda, scilicet panis et vinum, hoc ordine oblata ad altare perveniunt. A subdiacono diaconus accipit, et offert manibus sacerdotis, vel aliquoties causa curae diligentioris sacerdos componit in dextera altaris. Cujus rei mysterium est: quod lex per subdiaconem significata in sacrificiis suis sacrificium nostrae salutis figuravit; doctrina Evangelica cujus diaconus minister est, manifestavit et solemniter celebrare instituit. Aqua vino miscetur, ut unda regenerans ita sanguini Christi adjuncta intelligatur. Quia per alterum sine altero nemo salutem consequatur, per hoc etiam unio Christi et Ecclesiae designatur. Utrumque de latere [Col. 1285B] Christi emanavit: quod non fuit sine ratione mysterii. Praeparantur panis et vinum ad conficiendum sacramentum, ut quibus fit refectio corporalis, fiat animae cibus et potus salutaris. Sicut enim illa corpus hominis sustentant et spiritum laetificant: ita res sacramenti, quae est Christus Dominus noster Dei Filius, est laetitia hominum et angelorum sibi et angelos et homines reconcilians. Unde ipse qui in sacramento sumitur ait: Caro mea vere est cibus, et sanguis meus vere est potus (Joan. VI). Panis ille debet esse triticeus, quia Dominus grano tritici se comparavit dicens: Nisi granum frumenti cadens in terram mortuum fuerit, ipsum solum manet (Joan. XII). Unum granum fuit et solum ante resurrectionem: post fructificavit et multiplicatum est per fidei [Col. 1285C] propaginem. Quot fideles, tot sunt grana illi grano deifico unita, ex quibus conficitur unum corpus, quod est Christus et Ecclesia. Azymus est, ut secundum Apostolum: Non in fermento veteri, neque in fermento malitiae et nequitiae, sed in azymis sinceritatis et veritatis (I Cor. V). His autem compositis, silente choro, sacerdos incipit orare in silentio; illud significans tempus quo Dominus noster jam non palam ambulabat apud Judaeos, cum cogitarent eum interficere, sed abiit in regionem juxta desertum, in civitatem quae dicitur Ephrem, et ibi morabatur cum discipulis suis. Et inclinans se ante medium altaris, supplicat a Deo Patre sibi dari spiritum humilitatis, ut in memoria Dominicae valeat sacrificium [Col. 1285D] afferre Deo compunctionis, humilitas enim virtus est sine qua nulla oratio, nulla meditatio nec operatio accepta est Deo, qui nos erudiens ait: Discite a me quia mitis sum et humilis corde (Matth. XI). Virginitas enim beatae Mariae placuit ex humilitate, ipsa attestante: Respexit humilitatem ancillae suae (Luc. II). Sequitur invocatio Trinitatis: quae facienda est principio cujusque sermonis vel operis. Dicit enim, Suscipe, sancta Trinitas, sine cujus fide impossibile est aliquid placere Deo. Deinde orat omnium astantium precibus adjuvari. Convertens se ad populum dicit: Orate. Et chorus orat pro eo, dicens: Mittat tibi Dominus auxilium de sancto, et de Sion tueatur te. Sciendum est quia in celebratione missae, quinaria fit conversio sacerdotis ad [Col. 1286A] populum: ad memorandum quod toties Dominus die resurrectionis apparuit consolando pro passione sua gemitus desolatorum. Accepto spiritu humilitatis, sacerdos non praesumens de se, sed a clero et a populo postulans munus orationum, ut pro se et pro his Deum interpellans exaudiatur, dicit orationes quae secretae dicuntur, quia secreta et humili voce proferuntur. In hoc silentio est memoria Dominicae passionis quae in hebdomada antepaschali cessantibus hymnis et laudibus, solet celebrari. Dominus etiam imminente passione, ante suspendium crucis secreto oravit dicens: Pater, si fieri potest, transeat a me calix iste (Matth. XXVI). Orante sacerdote super oblatam in silentio fit quaedam ad sanctum sacrificium praeparatio. Repraesentans quod [Col. 1286B] cum Dominus se absconderet, nec palam apud Judaeos ambularet, abscondita dispensatione praeparabat nobis salutiferum suae passionis mysterium. Post miraculum dilecti sui a morte suscitati, eo palam ambulante, sacerdos rumpit silentium exclamans: Per omnia saecula saeculorum, et rogat Dominum esse cum illis: et chorus orat ejus spiritui Dominum uniri. Monet etiam ut habeant sursum corda ad Dominum, ipsius sublevante gratia: ut mentes eorum sint in coelestibus et aeternis, non in terrenis et transitoriis. Responsione chori audiens eorum mentes ad Dominum erectas, confitetur dignum esse et justum ei agere gratias, qui terrena elevat ad coelestia, et quod grave est et ponderosum facit fluere sursum. Recte Deo gratias agit, qui per bona [Col. 1286C] opera se ei acceptabilem reddit. Ut digne a nobis laudes referantur Deo, oportet nos bene vivendo assimilari coelorum virtutibus: quatenus in exhibitione gratiarum una sit vox hominum et angelorum. Illi incessanter laudant in gloria, nos quantum possumus laudemus pro misericordia nobis exhibita. Orandus est Pater ut concedat nobis justitiam: et interpellante Filio, et intercedentibus angelorum suffragiis, pervenire ad eorum gloriam, per quem Deo omnipotenti gratias referimus, corde credentes, et ore confitentes; quo per Jesum Christum Filium suum aeternaliter genitum, temporaliter natum, ab omni creatura humana, et angelica laudatur, adoratur, et reverenter honoratur. Per ipsum enim universa visibilia, et invisibilia creat, vivificat, et conservat. [Col. 1286D] Quod manifeste declaravit beatus Joannes dicens: In principio erat verbum. Omnia per ipsum facta sunt, et sine ipso factum est nihil (Joan. I). Majestatem Patris per Filium laudant angeli in ministerio. Adorant dominationes, inclinato scabello pedum ejus dominio. Potestates reverentur: quia omnia potest, et omnis potestas ab ipso. Omnes etiam spiritus coelestes laudes ejus ineffabili exsultatione concelebrant, hymnum sine fine concinentes. Unde sacerdos laudibus angelorum precatur adjungi voces hominum: per Jesum Christum Dominum nostrum, qui utrosque facit participes aeternorum gaudiorum. Inde chorus quasi cum ramis palmarum ei pergens obviam, a Bethania venienti in Jerusalem, [Col. 1287A] hymnum decantat angelicum: Sanctus, sanctus, sanctus, etc.: trina sanctus repetitio, sanctae Trinitatis est confessio. Quia semel Dominus profertur, unitas substantiae in personis designatur. Cujus gloria pleni sunt coeli et terra: angelica scilicet creatura, et humana. Ideo hosanna in excelsis quasi obsecramus, ut salutem consecuti cum angelis gloriemur? quia benedictus qui venit in nomine Domini, Jesus Christus Filius tuus per quem nos salvas et benedicis.



CAP. XIII. De canonis declaratione.

Te igitur, etc. Ex praemissis datur intelligi quod Deus Pater per Filium suum ab omni creatura coelesti laudatur, et glorificatur. Tum beneficio datae gloriae, et illius confirmationis. A quo intellectu [Col. 1287B] initium canonis praecedentibus hoc modo continuatur: Quia, clementissime Pater, per Jesum Christum Filium tuum ab angelis, et coelestibus virtutibus collaudaris, cum quibus ad laudem tuam nostras voces deprecamur admitti. Igitur per eumdem Filium tuum te rogamus ac petimus, ut tibi sit gratum, et acceptum quod offerimus. Rogamus humiliter, petimus confidenter. Te rogamus pro lapsis, qui in Filii tui humilitate jacentem mundum erexisti. A te poscimus munus salutiferum, de tua misericordia confisi; qui non ex operibus, quae fecimus nos, sed secundum misericordiam tuam servare nos voluisti. Offerimus corporis alimenta, ut ex eis suscipiamus spiritualia, offerimus panem, et vinum, ut inde percipiamus Verbum caro factum. Petitio declaratur [Col. 1287C] per hoc quod sequitur: Uti accepta habeas, et benedicas haec dona, haec munera, haec sancta sacrificia. Donum est quod a superiori datur, munus quod ab inferiori. Unde panis, et vinum, sunt dona a Deo nobis donata, munera, a nobis Deo oblata; solemus enim illos munerare a quibus aliquid volumus obtinere. Eadem sunt sacrificia sancta scilicet Deo dicata, et ad sanctum sacrificium praeparata. Illibata sunt nec corporali gustu, nec aliqua fractione vitiata, sed integra et intacta. Inde est quod panis integer debet apponi, et de pane et vino solent oblationes fieri. Precamur ut haec habeas accepta, ita ut oblatione istorum munerum tibi grata augeatur devotio nostra, et offensus culpis nostris, [Col. 1287D] eorum oblatione nobis placatus efficiaris; et benedicas, ut tua benedictione facias converti in illud corpus Filii tui quod pependit in cruce, quod glorificatum est in resurrectione, quod deificatum est in ascensione. Signantur triplici cruce, in quo ostenditur totum mysterium fieri sancta Trinitate cooperante. Scire autem vos convenit quod a principio canonis usque ad finem memoratur angaria Dominicae passionis, praecipue quod actum est in hebdomada antepaschali. Sequitur: Imprimis quae tibi offerimus pro Ecclesia tua sancta catholica, quam pacificare, custodire, adunare et regere digneris toto orbe terrarum, una cum famulo tuo papa nostro, rege nostro, et antistite nostro, et omnibus orthodoxis atque catholicae et apostolicae fidei cultoribus. [Col. 1288A] Oratio sine charitate est infructuosa, flos est sine fructu, spica sine grano, vox aera verberans sine audiente. Unde Propheta: Iniquitatem si aspexi in corde meo, non exaudiet Dominus (Psal. LXV). Charitas in tribus consistit, in dilectione Dei, sui, et proximi. Unde sacerdos nullum fidelem debet excipere ab oratione: quae Deo fit gratior ex mutua charitate. Orat itaque sacerdos primo generaliter pro tota Ecclesia catholica, ut Dominus dignetur eam pacificare ab incursu visibilium et invisibilium hostium, et in tranquillitate custodire, et adunare, id est in unitate fidei conservare: ne erroribus haereticorum sive schismaticorum dividatur: sed unitas capitis, et membrorum in fide sacramentorum conservetur; et regere, ut moderamine justitiae omnia [Col. 1288B] in se fiant et disponantur. Deinde sub quadam distinctione enumerat partes Ecclesiae: dicens: Una cum famulo tuo papa nostro, etc. Sicut enim administrationes sunt diversae, ita orationes sunt variandae. Alia enim sollicitudo adhibenda est publicis, alia privatis, alia forensibus negotiis, alia ecclesiasticis.

Alio modo pro se orandum exigunt ecclesiasticae personae, ut dominus papa, archiepiscopi et episcopi; alio rex, et fideles singuli. Infideles cum non sint in Ecclesia, non sunt de corpore Ecclesiae cujus caput Christus est, cui non communicat alienus a fide; et licet pro diversitate personarum orationes varientur, earum tamen intentio uno fine concluditur. Sic enim orandum est pro universis fidelibus, [Col. 1288C] ut abstrahantur a noxiis, et ad salutaria dirigantur: Memento, Domine, famulorum famularumque tuarum. In praecedenti capitulo oratio fit generaliter pro Ecclesia; deinde distinguendo partes Ecclesiae, rogamus pro papa, et pro antistite, pro rege, pro omnibus orthodoxis, scilicet pro iis quorum gloria est rectitudo fidei Christianae, conscientia eis testimonium perhibente sanctae meditationis, et honestae conversationis, pro his etiam qui fidem excolunt vomere praedicationis, et semine boni operis. Hoc autem sequenti capitulo oramus pro familiaribus, absentibus, praesentibus; pro astantibus, scilicet pro iis omnibus qui assistunt praesentes mysterio altaris. Communicantes, quorum Deo cognita est fides [Col. 1288D] et nota devotio. Solus enim est qui scrutatur corda et renes Deus: cui omne cor patet, et omnis voluntas loquitur. Vel quorum fidem Deus approbat. Ejus enim cognoscere est approbare. Pro eis omnibus supra memoratis offerimus sacrificium laudis, et ipsi offerunt Deo: referendo gratiarum actiones qui per Filium suum a nobis voluit laudari, benedici, et glorificari. Offerimus re: ipsi offerunt fide et devotione. Offerimus sacramenta conficiendo, ipsi offerunt vota solvendo, immolant sacrificium laudis, et reddunt Altissimo vota sua. Adjuti virtute sacramenti comprimunt ipsi vitia et peccata, in aedificando, et Deo vovendo virtutes et bona opera. Offerimus vinum, et oblatam ipsi offerunt mentem sanctam et devotam. Itaque offerimus pro nobis, [Col. 1289A] et pro ipsis: ipsi pro se et pro nobis. Unde superius postulavimus eorum orationibus adjuvari, dicentes, Orate pro nobis. Sciendum est autem quod ubi oravimus pro tota Ecclesia, rogavimus et pro istis. Specialiter tamen familiares absentes, et praesentes, et alios assistentes memoramus, ut circa eos augeatur nostrae devotionis affectus. Unde quos chariores habemus, hoc loco nominare solemus. Potest autem esse repetitio generalis orationis, ita: Memento, Domine, famulorum famularumque tuarum, omnium scilicet fidelium corporaliter absentium et hic assistentium. Iterandae enim sunt orationes, quia assiduitate orationis multoties placatur Deus, et postulationibus nostris fit propitius. Item sciendum est quod si unus tantum sit praesens, vel nulli [Col. 1289B] sint praesentes, ut in missis solitariis, non ideo mutantur quae pluraliter solent fieri orationes. Primo enim non solebant missae celebrari sine collecta fidelium multitudine. Postea mos inolevit, missas sicut monachos celebrare solitarias, quod eis concessum est ex indulgentia. Inde etiam saeculares consueverunt missas cantare privatas. Tunc fiunt salutationes ad omnes fideles, qui assistunt, quasi praesentes fide, et charitate sacramentis communicantes. Quotquot enim sunt de corpore Christi, quod est Ecclesia, salutantur: et eorum suffragia postulantur, quorum fides per gratiam Dei adjuvat fieri tanta mysteria. Nec est aliquis fidelium, qui non sit particeps sacramentorum. Qui enim a corpore praecisi sunt quod est vera vitis, qui sunt [Col. 1289C] palmites, et putrida membra, ab hoc sacramento sunt alieni. A capite enim in totius corporis membra; a vite in palmites effunditur humor salutaris totum corpus vivificante gratia Dei. Ita uno praesente sacerdos plures alloquitur et salutat, quia praesens astat omnis Ecclesia. Singula enim membra sibi invicem, et capiti et corpori cohaerent quandiu vegetantur Spiritu Dei. Inde est quod non solum sacerdotes, et clerus qui secundum dispensationem ministeriorum diversis officiis occupantur, aut divinis laudibus hoc sacrificium offerunt: etiam ad audientes osculo pacis communicantes cooperantur, et omnes ubicunque sint fideles, nulli separantur, nisi qui a corpore Christi praeciduntur. Omnia enim membra hujus corporis quandiu sibi cohaerent [Col. 1289D] glutino charitatis, sunt quasi una persona: Qui dividuntur ab hac unitate, et ejiciuntur a sacramentorum communione, alieni sunt a Christi regno et Ecclesiae. Subjungitur causa oblationis, cum dicitur, pro se suisque omnibus. Offerentes erant pro salute animarum suarum suisque omnibus, id est, pro amicis et rebus suis et amicorum, pro pace illorum, pro reditu peregrinantium, pro sanitate infirmorum, pro conversione errantium, pro fructibus terrae, pro aeris serenitate, pro aliis commodis adipiscendis vel conservandis, pro obtinendis successibus prosperis. Habemus enim in ipso consolationem praesentis vitae, et futurae. Pro redemptione animarum nostrarum, pro spe salutis et [Col. 1290A] incolumitatis nostrae. Facta est nostra redemptio, Christo semel in cruce passo. Nam passione Christi redempti sumus et liberati de manu inferi. Culpis nostris exigentibus quotidie labimur ab hoc lapsu iterata immolatione, quae fit in altari, resurgimus, et renovamur. Immolatio iteratur, non Christus occiditur, sed ipso praesente passio ejus repraesentatur. Superabundante misericordia, majus fuit pretium quam nostrum delictum, Deus enim homo factus, mortuus est, ut deificetur homo et non moriatur. Qui se dedit, majus dare non potuit. Si autem Deus majus pretium dare non potuit, quid retribuemus ei? Offerimus ei calicem salutaris sacrificii quo redempti, quo liberati, sed etiam salvati, habentes beatam spem resurgendi, cum animarum [Col. 1290B] salute, et corporum incorruptione. Supra memorati offerunt, tibique reddunt vota sua, non idolis, non daemoniis, sed tibi Deo vivo et vero. Communicantes et memoriam venerantes. Aliter enim, ne convenienter offerrent Deo, nec vota redderent, nisi digne communicarent, quia extra communionem fidelium et venerationem sanctorum non est locus offerendi verum sacrificium. Orationes enim fidelium et sanctorum suffragia adjuvant, ut Deo fiant acceptae oblationes et vota; postulantes eorum suffragia, eos et in ipsis Christum veneramur, qui tantum sanctis suis contulit, ut valeamus meritis et precibus eorum adjuvari. Qui honorat Filium et Patrem honorificat, qui misit illum. In memoria et veneratione sanctorum talis ordo est considerandus, [Col. 1290C] ut primum memoretur beata Virgo domina et regina hominum et angelorum, secundo virtutes coelorum, tertio fiat memoria patriarcharum et prophetarum, quarto apostolorum, quinto martyrum, sexto confessorum, septimo virginum. Hae sequuntur Agnum quocunque ierit, sicut gratiarum septiformis est donatio, ita facta est septenaria divisio ordinante Spiritu sancto. Ante consecrationem fit memoria plurimorum martyrum qui stolas suas in sanguine Agni dealbaverunt, et cum eo coronati non velata facie, sed manifesta visione Deum agnoscunt; hos in memoria venerantes precamur ut beatae Virginis quae praecellit omnibus sanctis et eorum intercessio, sit nobis salutifera propitiatio. Numerum [Col. 1290D] non attendimus quare plures vel pauciores, quia qui canonem ordinavit, quos sibi placuit, dictante Spiritu sancto, memorare instituit. Hanc igitur oblationem, quia in unitate sanctae Ecclesiae offerimus cum sanctorum veneratione, adjuti eorum intercessione; igitur hanc oblationem servitutis nostrae, id est humilitatis nostrae, quae in procinctu est tibi serviendi, vota solvendi, et sacrificium laudis tibi offerendi. Signanter apposuit servitutis respiciens ad illud quod dictum est superius: In spiritu humilitatis et in animo contrito suscipiamur aete, Domine. Haec oblatio non tantum est sacerdotis, sed cunctae familiae, id est cleri et populi, et non assistentis familiae, sed totius Ecclesiae. Hanc quaesumus ut placatus accipias. Licet culpis nostris nobis sis infensus; [Col. 1291A] rogamus ut efficiaris placatus fidelium orationibus et sanctorum intercessionibus, meritis et precibus. Ab ipso placato tria petimus, dies nostros in pace custodiri, et ab aeterna damnatione nos eripi, et inter electos numerari. Non est medium inter infernum ubi est damnatio, et coelum ubi est beatitudo et salus. Qui enim non damnantur, omnes salvari non dubitantur. Unde circa idem videtur verborum conculcatio cum dicitur, a damnatione eripi, et inter electos numerari. Sed intelligendum est in praesenti, id est fac nos in praesenti mereri ne damnemur, ut in futuro per gratiam Dei salvemur. Notandum est quod duplex est pax mundi: una per quam orat Ecclesia ut cessent malignantium perturbationes, et hostiles incursiones; [Col. 1291B] altera perniciosa et omnino vitanda; quoniam licet hominibus absque contradictione libere uti carnis desideriis et suis voluptatibus. Prima est pax, sed transitoria; secunda non est pax, sed confusio et iniquitas odiosa. Item pax Dei duplex est quae omnibus modis est appetenda. Una est tranquillitas mentis et quies sanctae meditationis, de qua scriptum est: Elegit suspendium anima mea. Altera est, quae exsuperat omnem sensum, in qua nulla est inquietudo, nulla perturbationum vicissitudo, sed aeterna beatitudo (Joan. XIV). Utramque Dominus discipulis suis promisit, et dedit dicens: Pacem meam do vobis, pacem relinquo vobis (Phil. IV); pacem relinquit militantibus, pacem suam dat ad se pervenientibus. Cum utraque pax sit a Deo, [Col. 1291C] proprie dicitur sua, pax super pacem, exsuperans omnem sensuum intelligentiam. Quam oblationem, memoratis illis pro quibus offerimus, quosque Deo Patri, mediante hostia et interpellante, reconciliare intendimus; ut oblatio habeat efficaciam et virtutem conferendi quod petimus, rogamus eam in melius promoveri et in aeternitate ascribi, et ratam, id est firmam et immobilem fieri. Oramus ut cibus hominum fiat cibus angelorum, scilicet ut oblatio panis et vini transsubstantietur in corpus et sanguinem Jesu Christi, qui est oblatio benedicta, hoc est omnium gratiarum benedictione plena, de cujus plenitudine nos omnes accepimus. Pater enim ad mensuram non dat Filio, sed data est ei omnium gratiarum plenitudo. Ipse est per [Col. 1291D] quem requiescit Spiritus sapientiae et intellectus, Spiritus consilii et fortitudinis, Spiritus scientiae et pietatis, et Spiritus timoris Domini (Joan. III). De ejus unctione descendit unguentum in barbam summi pontificis, et in oram vestimenti ejus emanavit; fons est vivus, puteus aquarum viventium a quo derivantur omnes rivuli, misericordiae, pietatis et justitiae. Ipsi est omnimoda benedictio et sanctificatio scripto in aeternitate Patris et aequalitate paternae majestatis. Filius Dei dicitur oblatio ascripta, Scripturis sanctorum Patrum designata, et nulla oblivione delenda, et ideo rata, id est et firma et immobilis, scilicet firmata statu immortalitatis et incorruptionis, in aeternum permanens et ad [Col. 1292A] dandam salutem et remissionem peccatorum sufficiens. Filius etiam patri quodammodo dicitur ascriptus, quia Scriptura de Filio loquens, Patrem manifestat, et quasi ipsum repraesentat. Est enim splendor paternae gloriae et figura substantiae ejus. Unde ipse ait ad Patrem: Pater, manifestavi nomen tuum hominibus. Hic est liber vitae, in quo et per quem Pater disponendo omnia scribit, et ad esse producit. Unde scriptum est: Omnia per ipsum facta sunt, et sine ipso factum est nihil. Pater est scriba velociter scribens; Filius est scriptum omnia continens. Pater in eo omnium rerum formas insculpsit, et per ipsum omnia creat, regit et disponit. Unde ait Propheta: Omnia in sapientia fecisti (Psal. X). Idem est oblatio rationalis, [Col. 1292B] non peculiaris; etsi enim sanguis taurorum et pecudum sufficiebat ad emundationem carnis, non tamen erat efficax ad emundationem spiritus, ad redimendum nos a peccatis. Unde necesse fuit ut pro redimendo homine offerretur hostia rationalis, scilicet homo assumptus a Verbo, ex anima rationali et humana carne subsistens. Haec sola ad hominem redimendum sufficit, et nulla alia sufficere potuit, quia nec homo, nec angelus, nisi homo Deus. Haec autem sola Deo est accepta pro delictis omnium propitiatio. Possumus autem tria praecedentia referre ad oblationem, duo sequentia ad offerentem. Qui enim rationabiliter offert, recte dividit. Ideoque oblatio ejus est acceptabilis. Unde Abel quia recte obtulit, et recte divisit, Dominus ad [Col. 1292C] ejus munera respexit. Ad Cain autem et ad munera ejus non respexit, quia, etsi recte obtulit, recte non divisit, quia sibi cor impoenitentes retinuit. Male ille dividit, qui id quod Deo magis placet, scilicet cor contritum et humiliatum, ei non tribuit. Exteriora dat Deo et offert; et seipsum sibi retinet. Unde, si quis recte offerat, et recte dividat, rationabilis est hostia et accepta: sin autem, infructuosa. Unde Propheta: Iniquitatem si aspexi in corde meo, non exaudiet Dominus (Psal. LXV). Itaque aliis in resurrectionem, aliis in ruinam. Recte dividentibus, salus et vita aeterna; male, mors et perpetua miseria. Quod sacerdos orat oblationem panis et vini fieri corpus Domini et sanguinem Domini nostri Jesu Christi, primo factum est coenantibus [Col. 1292D] discipulis, in his verbis a Christo prolatis: Hoc est corpus meum. Hic est calix sanguinis mei novi et aeterni testamenti. Sed priusquam sacerdos haec verba proferat, quod sequitur, praecedentibus continuat dicens: Qui pridie quam pateretur accepit panem in sanctas ac venerabiles manus suas: et elevatis oculis in coelum, ad te Deum Patrem suum omnipotentem, tibi gratias agens, etc. Dum haec verba profert, sumit panem de altari, et elevatum facto signaculo crucis benedicit, et postea praetaxatis verbis Domini et repraesentatis, super corporale deponit. Deinde calicem tollit, et signans repraesentat verba Domini, dicens: Benedixit, dedit discipulis suis dicens: [Col. 1293A] Accipite et bibite ex hoc omnes. Hic est calix sanguinis mei, etc. O insigne miraculum! O mirabile et divinissimum sacramentum! Quae mens non expaveat? Quis intellectus non deficiat? Omnis sensus hebescit, omnis ratio evanescit; prorsus dialecticorum inquisitio absit: hoc sola fides probat et agnoscit, quia cibus hominum fit cibus angelorum. Quod sacerdos elevat, non deponit. Elevatum et depositum idem videntur esse in specie, colore et sapore: prorsus tamen aliud apparet, et aliud intrinsecus latet. Elevatus est de altari panis communis, deponitur caro Christi immortalis. Quod erat cibus animalis, factum est cibus spiritualis. Quod erat momentanea refectio hominum, factum est aeterna et indeficiens saturitas [Col. 1293B] angelorum.



CAP. XIV. Quaestio circa benedictionem panis a Christo in coena factam.

Cum in coena Dominus panem benedixit, quaeritur si benedictione sua de pane corpus suum fecerit. Quod videtur, in eo quod post benedictionem fregit et dedit discipulis suis, dicens: Hoc est corpus meum. Nisi in benedictione sua corpus suum fieret, nihil aliud quam panem communem frangeret, et discipulis suis daret. Item si benedictione sua panem in corpus suum convertit in verbis istis: Hoc est corpus meum, non reliquit nobis virtutem sacramenti; quia priusquam haec verba diceret, benedixit, fregit, et dans discipulis, praedicta verba protulit: eis dans virtutem sacramenti, [Col. 1293C] quasi diceret: Panem quem accepi, in corpus meum transsubstantiavi, et illud do vobis. Propterea docemus et credimus quod cum benedixit, corpus suum fecit, et in verbis: Hoc est corpus meum. Hic est calix sanguinis mei, etc., data est virtus sacramenti. Dixit enim et facta sunt (Psal. CXLVIII). Unde intelligendum est, verba a Domino prolata prius dicta et iterum repetita. Sic enim legendum est: Benedixit dicens: Hoc est corpus meum. Deinde fregit et dedit discipulis suis iterum dicens: Hoc est corpus meum. Vel potest esse quod, benedictione facta, tradens corpus suum discipulis praedicta verba protulit, eis dans virtutem sacramenti.



CAP. XV. Quid credendum circa verba sacramentalia.
[Col. 1293D]

Itaque fides nostra est, et vere credendum est, quod sacerdote proferente haec verba: Hoc est corpus meum, jam non est panis terrenus, sed ille panis qui de coelo descendit, mediator Dei et hominum Jesus Christus. Item virtute verborum istorum: Hic est calix sanguinis mei, etc., vinum convertitur in sanguinem suum. Sub utraque specie et sub utriusque speciei particula singula, totus est Christus Jesus et sumitur, residens in coelo, sedens ad dexteram Patris; ipse vere est in hoc sacramento, dentibus teritur, et integer manet. Manducatur, et non corrumpitur. Immolatur, et non moritur; qualem se praebuit discipulis edendum, talem se praebet [Col. 1294A] nobis communicandum, et qui post resurrectionem incorruptibilis et impalpabilis praebuit se discipulis palpabilem, mortalis eisdem potuit se dare immortalem.



CAP. XVI. Quaestio circa haec verba, »accipite et manducate.«

Item cum Dominus discipulis suis dixerit: accipite et manducate, quaeritur si acceperint et sibi ministraverint. Ad hoc dicamus quod, quia qui ministrare venit et non ministrari, et qui consecravit, ipse ministravit. Nec est intelligendum quod in manibus suis acciperent et sibi ministrarent, sed Dominus de manu sua ministravit et manducare praecepit. Non videtur Dominus in coena hunc calicem accepisse, cum fortasse ille a Domino acceptus fuerit luteus vel ligneus, iste argenteus vel [Col. 1294B] aureus, vel alterius metallorum. Propterea sciendum est hoc dictum referendum esse ad similitudinem, non ad identitatem. Sicut enim Dominus inter coenandum vinum in calice accepit, et benedicens sanguinem suum fecit; ita in isto calice a sacerdote vinum accipitur, et virtute verborum a Domino in coena prolatorum sanguis ejus efficitur. Unde similitudo in vini acceptione, identitas in sacramenti veritate. Nam quotidie fit consecratio illius ejusdem sanguinis, quem Dominus in coena ministravit. Dicit itaque calicem praeclarum, non propter hoc quod vinum in eo continetur, sed propter hoc quod de vino in eo consecratur. Non enim pro fulgore attribuitur claritas calicis, sed pro dignitate sacramenti. Verumtamen, si attendamus [Col. 1294C] unitatem fidei, ante consecrationem et post, unus calix, sicut una est fides, una Ecclesia sicut in Canticis una columba, una amica. De hoc calice scriptum est: Calix meus inebrians quam praeclarus est (Psal. XXII). Quod dicit hic calix sanguinis mei legendum est ut continens accipiatur pro contento sic: Hic est sanguis meus novi et aeterni testamenti, subaudis, confirmator. In passione enim sua Dominus umbram legis evacuavit, et haeredibus suis haereditatem confirmavit. Ratum enim est testamentum ex morte testatoris. Mysterium, id est secretum fidei dicitur, quia quod sensibus nostris est occultum, fidei est revelatum. Ratio humana quaerit dicens: Manhu? quid est hoc? [Col. 1294D] Quomodo est? Quomodo est non comprehendit, ad hoc secretum non ascendit: sola enim fides credit et agnoscit. Sensibus apparet in sapore et colore panis et vinum: fides sub utraque specie contemplatur Dominum et Salvatorem suum Jesum Christum. Apparet sensibus quod non est, fidei quod est. Sensus quod vident, judicant inanimatum, et omnium viventium sensibus videtur corporale alimentum; fidei panis vivus, qui de coelo descendit, panis quidem angelorum, fons vivus aquae salientis in vitam aeternam. Fides credit et diligit ipsum, per quem sperat peccata dimitti et veniam dari et in gloria sua refici et satiari. Unde Apostolus: Fides est substantia rerum invisibilium, argumentum non apparentium (Hebr. XI). Ex fide [Col. 1295A] enim spes nostra firma est, et subsistit, charitas roboratur, speranda probantur. Sanguis Domini effusus est pro multis, scilicet ad fidem vocatis, non pro Judaeis, paganis, haereticis et in infidelitate perseverantibus. Eo tamen genere loquendi quo dicitur: Venit Dominus omnes salvos facere, et illuminat omnem hominem venientem in hunc mundum: poterit dici effusus pro omnibus. Omnibus obtulit poculum salutis, quod alii receperunt, alii recipere noluerunt, sicut medicus venit curare aegrotum, quem tamen non curat, propter negligentiam aegroti mandata non custodientis. Quoties haec sacramenta conficimus, passionem Domini memoriter tenere debemus, et mortem corde et opere Christo gratias agentes, qui per gustum assumptae [Col. 1295B] humanitatis nos invitat ad gustum, scilicet ad amorem et cognitionem suae divinitatis. Propterea ad renovandam passionis memoriam, affectu lacrymabili, accessuris ad hoc sacramentum ait Dominus: Haec quotiescunque feceritis, in memoriam mei facietis (Luc. XXII). Sciebat enim monumenta scripturarum ad haec non sufficere, nec scripturis animos sequentium ad eum diligendum tanta moveri devotione, quanta moverentur ipso praesente. Quis enim sine lugubri compunctione potest hanc immolationem repraesentare? quis tenens in manibus Dominum suum pro se crucifixum et mortuum, quasi servus nequam et immemor beneficiorum contemnat quod morte sua conscripsit testamentum? hic justitia fidei concalescit in camino charitatis, [Col. 1295C] ubi ignis est non comburens, sed illuminans, non consumens sed aedificans. Unde cum Dominus ad discipulos suos loquens diceret: Quo ego vado vos non potestis venire (Joan. VIII) sui memoriam commendavit, ut in ejus memoriam intenderent eum sequi haec conficientes sacramenta. Quod Petro interroganti Domine, qua vadis? responsum est a Domino: Quo ego vado, non potes me modo sequi: sequeris autem postea (Joan. XIII).



CAP. XVII. Triplex quaestio circa materiam sacramenti altaris.

Hoc autem loco praetereundum non est quare panis et vinum offerantur ad faciendum hoc sacramentum, et si sub utraque specie consecretur corpus, et sanguis Domini, an sub altera tantum, et cur immolatio [Col. 1295D] fiat de azymo, et non de fermentato. Tria in hoc sacramento fidem interrogant, atque animum recte sapientis, et fideliter intelligentis ad credendum sollicitant: unum est species panis et vini, aliud corpus et sanguis Domini; iterum unio membrorum et capitis. Primum apparet sensui, secundum revelatur fidei, tertium efficit virtus sacramenti. Primum virtus percipit, secundum fides intuetur et credit, tertium est gratia salutaris per quam duo sunt in carne una, Christus et Ecclesia. Secundum est res primi, tertium effectus secundi. Nam species panis et vini tantum est sacramentum, id est sacrae rei et invisibilis visibile signum. Quod enim videtur, signum est ejus quod non videtur. [Col. 1296A] Videtur panis terrenus quo reficitur caro, et vinum quo laetificatur, et non est, sed panis coelestis, panis vivus qui de coelo descendit, quo anima saginatur, et potius quo plenissimum gaudium datur, et sitis indesinente laetitia mitigatur, de eo qui biberit non sitiet in aeternum. De hoc pane dicit Dominus: Caro mea vere est cibus; et de hoc vino: Sanguis meus vere est potus, et iterum ait: Qui manducat carnem meam et bibit meum sanguinem in me manet et ego in eo (Joan. VI). Corpus et sanguis Domini Jesu Christi dicitur res sacramenti, scilicet occulta sub praedictis specibus, et est sacramentum altaris rei, scilicet illius quae datur gratiae et dilectionis. Itaque primum est sacramentum tantum, secundum res sacramenti et sacramentum; [Col. 1296B] tertium res tantum et non sacramentum; sciendum est quod duplex est sumptio corporis et sanguinis Domini, sacramentalis et spiritualis. Sacramentali communicant boni et mali, soli boni spirituali. De sacramentali dicit Apostolus: Qui manducat carnem et bibit sanguinem Domini indigne, reus erit corporis et sanguinis Domini (I Cor. XI). De spirituali Dominus ait: Qui manducat meam carnem, et bibit meum sanguinem, habet vitam aeternam (Joan. VI), et beatus Augustinus: »Crede, et manducasti,« quod intelligendum est, si non fuerit contemptus religionis, sed eventus necessitatis. Ita duplex est caro Christi: illa quae nata est de Virgine, et sumitur in sacramento, et ea quae manducatur fideliter credendo, [Col. 1296C] sine qua non prodest sacramentalis, quia Deus declaravit, dicens: Caro non prodest quidquam; spiritus est qui vivificat (ibid), quasi diceret: Carnem meam sumere et sanguinem meum bibere quidquam non prodest, nisi percipiatur fide et charitate. Cum enim Dominus dixerit: Nisi quis renatus fuerit ex aqua et Spiritu sancto, non potest introire in regnum Dei (Joan. III), multi tamen introierunt in regnum Dei in sanguine suo baptizati. Sic carnem Christi manducare, est eam sumere in Spiritu et veritate. Et haec sumptio omnibus est ad salutem, nulli autem ad damnationem. Unde Dominus: Nisi manducaveritis carnem Filii hominis et biberitis ejus sanguinem, non habebitis vitam in vobis (Joan. VI). Sacramentalis [Col. 1296D] sumptio, aliis est ad vitam, aliis ad ruinam. In talibus enim remuneratur solius fidei et dilectionis effectus. De pane et vino fit hoc sacamentum, ad significandum quod sicut panis cor hominis confirmat, vinum laetificat, ita hoc sacramentum est fortitudo et salus, et perfecta laetitia corporum et animarum. De pane triticeo conficitur, quia hoc est vere illud granum de quo Dominus ait: Nisi granum frumenti cadens in terram mortuum fuerit, ipsum solum manet (Joan. XII). Solus Christus descendit et mortuus est: solus non ascendit, quia in passione germinavit, crevit, et in segetem innumera bilem fructificavit. De azymo pane non fermentato immolat sancta Romana Ecclesia, ut expurgato fermento [Col. 1297A] veteri reficiamur azymis sinceritatis et veritatis. Quod enim Graeci immolant de fermento ad significandum tumidum Virginis uterum de Spiritu sancto impraegnatum, non consentit sanctorum Patrum doctrinae, quia in sacro eloquio nunquam invenitur fermentum accipi in bonum. Quod in nostro usu loquendi dicitur, corpus et sanguis sumitur, non intelligas separatim, cum ipse totus Christus et integer sumatur. Totus sub utraque specie panis et vini: et sub qualibet particula utriusque speciei totus. Inde est quod panis et vinum non transeunt in divinam naturam, sed in humanam substantiam. Credimus enim in Christo duas fuisse naturas, divinam, et humanam; et tres substantias, divinam carnem et animam, Athanasio [Col. 1297B] attestante qui ait: »Sicut anima rationalis et caro unus est homo, ita Deus et homo unus est Christus.« Ipse est qui in sacramento manducatur, et sumitur, non sicut alius cibus manducanti incorporatur, sed qui manducat debet ei per fidem et dilectionem incorporari. In propria forma non sumitur, ne abhorreat humanus animus ut fides comprobetur. In praeparatione panis et vini, aqua vino miscetur, ut utrumque de latere Domini fluxisse memoretur, in quo etiam significatur nos per aquam et sanguinem salvari. Aquam dico baptismi, sanguinem Jesu Christi, quorum neutrum prodest, si desit alterum. Quoties hoc conficimus, mortem Domini annuntiamus, vel repraesentamus. Unde ne memoria Dominicae passionis labatur de cordibus nostris, sed ut crucifigentes [Col. 1297C] nosmetipsos cum vitiis et concupiscentiis mortui peccato, viventes Deo interpellatione ejusdem Filii ad vitam resurgamus, haec sacrosancta offerimus et hoc est quod sequitur: Unde et memores, etc. Omnes offerunt, qui fide et opere in unitate Ecclesiae consistunt. Cum autem Dominus in ministerio nostrae redemptionis multa mira et inaudita egisset, trium eorum, scilicet passionis, resurrectionis et ascensionis, fit commemoratio per quae facta est nostrae salutis completio. Corpus et sanguis Domini dona sunt et data; nam dona sunt vel dicuntur, quae sunt in potestate donantis, data in manu recipientis. Unde ab aeterno sunt haec dona et in tempore nobis data. Qui immolatur, ipse est hostia pura, [Col. 1297D] sancta, et immaculata, Agnus sine macula, qui peccatum non fecit, nec inventus est dolus in ore ejus (I Petr. II). Hostia fuit pura in passione, sancta et immortalis in resurrectione, praeclara et praefulgens in ascensione. Panis est vitae, non panis in quo videtur, sed ille quo homines et angeli reficiuntur. Eo homines utuntur in medicina; angeli in deliciarum gloria. Hic panis in praesenti dat justificationis gloriam in futuro autem, cum angelis ineffabilem laetitiam, cum una sit et eadem res sacramenti, nec corpus sit sine sanguine, nec sanguis sine corpore, divisim tamen et pluraliter loquimur, non pro distinctione rerum, sed pro varia forma specierum. Et cum sanguis nominatur in calice, corpus extra calicem, utrobique credatur esse et in calice et extra calicem [Col. 1298A] Deus et homo. Potest aliquis dicere vel meditari: Durus est hic sermo, quis potest eum audire? (Joan. VI.) Attendat operantem, cogitet omnipotentem et desinet mirari, quia quaecunque voluit fecit (Psal. CXIII). Quinaria cruce signamus, ut non eum, a quo omnis sanctificatio, sanctificemus, sed ut vulnera pendentis in cruce duo manuum, duo pedum, quintum lateris flebiliter et devote recolamus; abhinc enim, usque dum corporale desuper calicem tollatur. Post consecrationem rogamus Patrem, ut super dona praedicta respiciat et accepta habeat. Sed cum Patri Filio nihil sit acceptius, quem propitio et sereno vultu semper sibi Deum aequalem intuetur: quid aliud oramus, nisi ut mediante et interpellante Filio nobis Deus fiat placabilis et propitius, et per eum qui sibi [Col. 1298B] placet ei placeamus? Itaque oramus eum per haec sacrificia nobis miserendo placatum fieri, sicut misertus est patribus nobis propitiando eorum sacrificiis. Unde attendenda est haec comparatio in sola similitudine, non in quantitate, nec est referenda ad sacrificia, sed ad offerentium vota. Plus valet res quam figura. Omnibus sacrificiis praecellit Eucharistia; est autem talis similitudo, ut recte offerendo similes simus patribus nostris qui recte obtulerunt et recte diviserunt. Tres eorum nominat, quia in eorum sacrificiis praesignata est hostia per quam fracta sunt tartara. Abel cor contritum, et humiliatum Deo obtulit, et se Deo totum committens, sibi se non retinuit, recte obtulit et recte divisit; et ideo Dominus ad munera ejus respexit, [Col. 1298C] Cain vero peccavit, quia et si munera quae debebat Deo, reddendo recte obtulit male divisit, quia se sibi retinuit. Iniquitatem in corde suo aspexit, et ideo Deus eum non exaudivit. Abraham se Deo totum obtulit: quem Deus praecipiendo filium immolare, examinavit (Gen. XXII). Melchisedech in sublimi corsuum posuit et ideo meruit praenoscere, et in sacrificii figura panem et vinum offerre. Itaque, si volumus sicut oramus, patribus nostris assimilari, per iniquitatem Deo cor nostrum non offeramus, sed in sublimi altari deponamus cor nostrum, scilicet in conspectu divinae majestatis, et sobrie et pie et juste vivendo, propitium et placatum inveniemus eum nobis. Hoc autem est quod in sequenti oramus dicentes: Jube [Col. 1298D] haec praeferri per manus sancti angeli tui, non ut Christus mutatione loci ascendat semper ad Patrem qui assistit vultui Patris interpellans pro nobis, sed ut devotio nostra perferatur per manus sancti angeli, id est per Filium tuum qui est dextra tua, per quam omnia operaris, et angelus magni consilii, per quem omnia ministras, et disponis, creas, sanctificas et benedicis. Ipse est conspectus Patris, id est sapientia per quam Pater facit et disponit. Ideoque per ipsum, et in ipso, et ante ipsum precamur vota nostra perferri. Quis enim perferre potest nisi ille qui ait ad Patrem: Pater, semper me audis (Joan. XI), et in quo Pater coelum et terram creavit, et quo omnia stabilivit. Quod sumitur in altari, non prodest sine gratia spirituali. Unde oramus [Col. 1299A] ut corpus et sanguinem de altari visibiliter sumentes, invisibiliter in altari, invisibili carne Christi reficiamur, ex qua omnibus benedictio et gratia sumentibus datur, et ab eo qui corporaliter est in altari visibili, datur omnis gratia benedictionis. In altari est, qui ad dexteram Patris sedet, potens in coelo et in terra, ubique est ascendens in coelum, descendens in infernum, semper eum invenies. Saepe signacula crucis iteramus, quae quoties facimus, passionem et mortem Domini annuntiamus. Dicentes: Nobis quoque peccatoribus, vocem paululum elevamus, ut ex gemitu cordis in silentio, procedat gemens oris confessio. Ante consecrationem et hic recensemus sanctorum nomina: postulantes eorum intercessiones, et suffragia attendentes, [Col. 1299B] non numerum sed eorum adjuvans suffragium. Ibi fit memoria beatae Virginis quae omnibus sanctis praecellit, et apostolorum et martyrum qui in sanguine Agni dealbati sunt, ut eorum interventu suffragante ad salutem nostram fiat ministerium. Hic sanctorum memoriam facimus, ut compatiantur nobis peccatoribus. Pro veneratione enim sanctorum suorum solet nobis propitiari Deus, donans veniam delictorum, quod manifestis indiciis, signis et miraculis Dominus ostendit ad eorum, quae sua est, laudem et gloriam conferendo aegris sanitatem, desolatis consolationem. Qui enim membra honorat, et Christum, qui caput est, honorificat; et qui Filium honorat, et Patrem qui misit illum (Joan. V), per quem Pater haec bona creat, sanctificat, vivificat et benedicit. [Col. 1299C] Unde ut diximus, una sola res in sacramento, scilicet Christus Deus et homo. Unde in figuris et nominibus quibus res eadem recensetur, pluralitas apparet; et ubi unum tantum est in substantia, multiplicitas videtur in figura. De corpore autem Domini loquimur aliquando sicut est, aliquando sicut apparet. Dicimus enim nostro usu loquendi, multas hostias communicando distribuimus, tot reservavimus et sic plures hostias dicimus, et unum credimus esse.

Nec mirum si deficiat proprietas verborum ubi dispensatur ineffabile sacramentum. Pater per Verbum suum creavit naturam, per idem dedit gratiam: et cum ad totam Trinitatem pertineat universitatis creatio, ad solum Filium nostrae ruinae reparatio. [Col. 1299D] Tres cruces signando depingimus ad honorem salutiferae crucis: per quam facta nostra redemptio, vita mortua in ligno, a qua fluentibus rivulis sanguinis et aquae, emanavit omnis sanctificatio, vita et benedictio. Inde datur homini tanta gratia, ut qui digne perficit, sanctificetur, vivificetur, omni benedictione repleatur. Ipsum etiam sacramentum, virtute crucis ministrante sacerdote sanctificatur, benedicitur, cum corpus inanimatum transit in vivificum. Quotidie nobis haec dona praestantur, quando corpus et sanguis in altari sumuntur. Itaque quia Pater cuncta operatur per Filium: sanctificat et benedicit per ipsum Filium, quia Patrem manifestavit hominibus, et cum ipso qui Patri est coaequalis [Col. 1300A] et coaeternus: et in ipso qui est splendor et figura substantiae ejus (Hebr. I), et in quo est totius Pater, et ipse totus in Patre. Deo Patri omnipotendi omnis honor et gloria. Hic ter signamus quasi per ipsum qui crucifixus est, et cum ipso qui in cruce mortuus est, et in ipso qui vita est, Deo Patri omnis honor et gloria, per Filium enim Pater clarificatur, et in Filio honorificatur. Unde scriptum est: Qui honorificat filium, honorificat cum qui misit illum (Joan. V). Hic iterum duas cruces facere solemus, recolentes aquam et sanguinem quae de latere Filii fluxerunt. Venit enim in aqua et sanguine, ut fide suae passionis, et aqua regenerationis nos mundaret et sanctificaret. Quomodo in serie canonis repraesentatur agonia Dominicae passionis, et [Col. 1300B] quomodo veritas velata fuerit sub veteribus figuris (Exod. XII), intuitu diligentioris doctrinae, quasi recapitulando dignum duximus aperire. Quae in summa et eo ordine quo facta sunt tractantur, liquidius apparent quam si in suis locis singula notarentur. Sciendum itaque est quod ab initio canonis, scilicet Te igitur, usque ad finem, memorantur quae gesta sunt in septimana subsequente Ramos palmarum. Sicut enim paschalis agnus luna decima de grege assumebatur in domibus Judaeorum, et quarta decima immolabatur ad vesperam, ita hic noster Agnus Christus Jesus nos salvans et vivificans, venit in Hierusalem quarta decima die celebraturus agnum paschalem, acclamante ei laudes populo Hebraeorum: Hosanna filio David, [Col. 1300C] benedictus qui venit in nomine Domini (Luc. XII). Hoc autem significat responsio chori concinens Sanctus, sanctus, sanctus, Dominus Deus Sabaoth, Silentium quod sequitur illum concentum designat certam memoriam instantis passionis et quod scriptum est: Jesus autem jam non palam ambulabat propter metum Judaeorum. Quod autem a Te igitur incipit mysterium passionis, ex eo innuitur quod statim apponuntur signacula crucis. Ea die quae dicitur Rami palmarum, se incipit exponere manibus Judaeorum. Quarta feria est a Juda traditus, in cujus signum traditionis fit triplex signaculum crucis. Secunda autem et tertia feria non ausi sunt contingere metu Judaeorum, sed illis diebus docebat in templo nihil metuens furorem insidiantium. Pontifex [Col. 1300D] legalis cum sanguine semel in anno ingrediebatur sancta sanctorum, figurans illum qui proprio sanguine introivit in coelum (Heb. IX). Hoc autem repraesentat sacerdos accedens cum sanguine ad hoc mysterium, scilicet lacrymabili devotione retinens in mente memoriam Dominicae passionis. Quinta feria, de qua illud est quod pridie quam pateretur, vetus pascha celebravit: et illud finiens, corpus et sanguinem suum discipulis tradidit. Sequenti nocte ligatur, et capitur et multis illusionibus irridetur. Sexta crucifigitur. Sabbato fuit in sepulcro. Tertia die resurrexit, discipulis pacem totius mundi nuntiando. Cum dicitur: Nobis peccatoribus, solet rumpi silentium, paululum suppressa voce [Col. 1301A] proferendo, ut veniat nobis in mentem latronis confessio, et pietas Domini de cruce dicentis: Hodie mecum eris in paradiso (Luc. XXIII). Cum ventum est ad haec verba: Per quem haec omnia: memoratur illud Dominicum verbum, Consummatum est (Joan. XIX), et quod voce magna exclamans emisit spiritum, et velum templi scissum est: unum corporale desuper calicem tollitur. Sublato corporali dicendo: Per ipsum, confessionem exprimit centurionis, qui viso terrae motu, confessionem exhibuit verbo Dei. Tunc sacerdos et diaconus calicem parum de altari elevatum iterum deponunt: quia Joseph et centurio et Nicodemus accepta licentia a Pilato, corpus de cruce deponentes sepelierunt. Unde calix iterum corporali cooperitur. Et quia clamor magnus factus [Col. 1301B] est in morte Domini, tum ex lamentatione mulierum, tum voce centurionis et aliorum lugentium: sacerdos rumpit silentium alta voce canendo: Per omnia saecula saeculorum. Post fit breve silentium, significans spatium Sabbati quo quievit in sepulcro. Item elevata voce sacerdote proferente: Pax Domini, respicit illud quod Dominus stans in medio discipulorum ait illis: Pax vobis (Luc. XXIV). Postea Agnus Dei cantatur, et osculum pacis invicem datur, quia Deus Pater Filium suscitavit ad dandam remissionem peccatorum, et eum resurgentem exaltavit, dans ei nomen quod est super omne nomen, et in coelo et in terra omnem potestatem, qua nos Deo Patri et angelis reconciliavit (Phil. II). Post acceptum cibum salutarem sequitur [Col. 1301C] communio, quod est gratiarum actio. Solemus enim Deo gratias agere in corporali refectione, multo melius in ea de qua qui gustabunt non esurient neque sitient. Quia in fine orationes proferuntur, in signum est quod Christus resurgens interpellat pro nobis.



CAP. XVIII. Alia canonis declaratio.

Ab illo capitulo, In primis usque Communicantes. Aaron orabat intra sancta sanctorum, et Christus, antequam pateretur, pro se suisque discipulis oravit, orandi dans exemplum: minister evangelicus sequens utrumque, pro universa orat Ecclesia, a Communicantes, usque Hanc igitur, minister noster commemorat nomina sanctorum, quibus debet conformari vita et moribus; ut in eo accendatur thuribulum [Col. 1301D] fervens igne charitatis et odore virtutum, quod figuratum est in eo quod pontifex legis ferebat thuribulum intra sancta sanctorum, et in pectore scripta nomina patrum. Christus autem plenus aromate omnium virtutum ascendit in coelum: agnoscens conscientias, et nomina suorum. Dum legalis pontifex orabat, fumo thymiamitis obumbratus erat, ne videretur dum oraret et incensum cremaret, quod erat figura Christi interpellantis pro nobis, quod excedit omnem intuitum et intelligentiam. Nemini enim datur scire quomodo Christus sedens ad dexteram Patris interpellat pro nobis, nec etiam cogitari potest. Latet enim homines et angelos quanta virtus sit in verbis et mysticis crucis signaculis. A Supplices te rogamus, usque Praeceptis salutaribus, [Col. 1302A] secundum legem exterius sacramentum aspergebatur sanguine. Christus autem aspergit, dum nos sanctificat sui sanguinis effusione. Sacerdos aspergit, dum hoc sacrificio Deum placat, et datur gratia veniae. Quod nominat altare sublime, commemorat legis sancta sanctorum, et illud sanctum sanctorum in quo Christus semel introivit, et per sanguinem proprium. Bis recensentur in canone nomina sanctorum, ut ostendatur figurative ferre logion et superhumerale in quibus erant scripta nomina patrum. Peracto sacrificio legali pontifex revertitur ad populum lavans vestes, et immundus erat usque ad vesperum; figurabat Christum qui quotidie venit ad nos miserendo, et fideles suos mundificando, nec eos deserens usque ad saeculi consummationem. [Col. 1302B] Sacerdos noster orando lavat populum, et immundus est tamen usque ad vesperum, quia nullus adeo mundus quin in eo sit usque ad mortem, quod lavetur. Ut dictum est: Omnis honor et gloria est Patri per Filium qui venit sibi et Patri acquirere regnum, et discipulos suos orare monuit, et docuit. Monuit dicens: Vigilate et orate (Matth. XXVI). Docuit quando orationem composuit, et in eo formam orandi instituit. Quaerentes enim discipulos ut doceret eos orare, hac oratione ad orandum informavit. Propterea sacerdos oraturus, monet alios secum orare dicens: Oremus, praeceptis salutaribus, scilicet evangelicis, moniti, et institutione hujus orationibus a Domino informati, fiducia instituentis qui praesens est et interpellans pro nobis ad impetrandam veniam, [Col. 1302C] clamamus corde et voce: Pater noster. Cum hic dici solet oratio quam composuit, visum est B. Gregorio melius ut oratio diceretur, qua discipulos ad orandum informavit, dicens: Pater noster, etc. Quod cum a Graecis accepisset, voluit tamen a solo sacerdote cantari, quae apud Graecos dicebatur ab omni populo. A responsione cleri succinentis, Sed libera nos, sacerdos sumit exordium iterum orandi. Rogat se et alios interventu B. Virginis et apostolorum et aliorum sanctorum a malis liberari, et pacem fieri in diebus nostris, et chorus orat, ut praesente rege pacifico, in pace et sine omni perturbatione sit spiritus ejus. Cum autem dicitur: Pax Domini, intra calicem fit triplex signaculum crucis ad laudem [Col. 1302D] et honorem S. Trinitatis, quae misit Agnum qui per crucem salvavit mundum, et fecit pacem hominum et angelorum. Trina crux fit intra ambitum calicis: ad significandum illud gaudium irreprehensibile et secretum quod erit in fruendo visione Trinitatis, per quam data nobis pax veniae, pax justitiae, pax gloriae. Deinde sequitur vox Ecclesiae, supplicans Agno largitori pacis et misericordiae. Ter cum eodem principio cantatur, et duplici fine terminatur; itaque orat, Miserere nobis; dando veniam. Miserere: conservando justitiam, dona nobis pacem, quae superat omnem sensum et intelligentiam. Miserere captivis, miserere peregrinis, da nobis finem laboris, miserere peccatoribus, miserere exsulibus, da requiem laborantibus, tribue peccatorum [Col. 1303A] remissionem, perduc ad patriae certam mansionem, da post laborem pacem et requiem. In fractione panis hostiae repraesentatur minister legis, qui similaginem particulatim offerebat: et Dominus qui panem fregit in coena, et quem fractione panis cognoverunt discipuli euntes in Emmaus (Luc. XXIV). Frangitur hostia et in tres partes dividitur, S. Trinitati dedicata, quarum una in calicem demissa sanguini immergitur pro illa parte Ecclesiae, quae naufragio hujus saeculi agitata multis perturbationibus passionum concutitur; aliae duae extra calicem sunt, pro illis quarum una igne examinatur, quae est fidelium, altera est sanctorum, quae cum Christo regnat in aeternum. Tunc devota memoria Christo praesenti, et ad dexteram Patris sedenti [Col. 1303B] et interpellanti pro nobis, pro glorificatis grates referuntur, pro vivis, ut illis ascribi mereantur, pro fidelibus, ut a poenis citius solvantur. Diaconus missae finem imponit, decantans: Benedicamus Domino, vel, Ite missa est, in diebus festivis, vel Requiescant in pace, ut in mortuorum exsequiis. Hoc fit ut semper et sine intermissione pro acceptis beneficiis Redemptori nostro gratias referamus; sanctos suos honoremus, quorum meritis et intercessionibus adjuvamur: et pro cunctis fidelibus defunctis, ut ipsi ad optatam requiem perveniant, exoremus. Hac salutatione monentur astantes recedere: quia missa est hostia cui omnis laus et honor, benedictio et gloria; ad quam de hoc exsilio transire festinandum est celeri cursu, sanctoque [Col. 1303C] mentis recessu. Ea enim ad reconciliationem nostram sufficiens legatio mittitur. Propterea ministerium sacrosanctum missa nuncupatur.



CAP. XIX. Expositio orationis Dominicae.

Expositionem Dominicae orationis a patribus nostris plene et lucide digestam invenimus. Eam tamen paucis verbis exponere pro modulo nostro curavimus, non spiritu arrogantiae, sed ne lectori videatur onerosum quoties hanc legerit, eam quaerendo revolvere libros aliorum. Sermo iste Dominicus breve est verbum et abbreviatum: pauper verbis, dives sententiis. Nam Dominus sub paucitate verborum docuit orare: confutata superstitione ethnicorum in multitudine verborum gloriantium. Unde Dominus: Orantes nolite multum loqui (Matth. VI). [Col. 1303D] Distinguitur septem petitionibus, pro septiformi gratia Spiritus sancti, qua liberati a septem vitiis, et totidem virtutibus decenter ornati, mereamur percipere septenarium fructum aeternae beatitudinis. Septem itaque sunt petitiones, septem dona, septem virtutes, septem vitia, septem beatitudines. Eorum quae petuntur tria sunt, scilicet sanctificatio nominis, adventus regni Dei, perfectio divinae voluntatis, quae pertinent ad futurum statum. Quatuor ad temporale subsidium: haec sunt panis quotidianus et spiritualis, qui licet sit aeternus, quia quotidie sumitur, huic tempori accommodatur dimissio peccatorum, non moveri tentatione malorum, nec infestatione tribulationum. Quae prius ponuntur, priora [Col. 1304A] sunt dignitate: quae posterius, priora tempore. Nam ex his quae temporaliter aguntur, ad aeterna pervenitur. Septem sunt gratiarum divisiones: Spiritus sapientiae et intellectus, Spiritus consilii et fortitudinis, Spiritus scientiae et pietatis, et Spiritus timoris Domini. Non quod multiplex sit Spiritus secundum differentiam nominum, sed simplex unus semper, et idem fons et origo omnium virtutum et bonorum. Idem enim Spiritus est a quo fiunt sapientia maturi, intellectu providi, consilio cauti, fortitudine liberi, scientia discreti, pietate mites, timore humiles. Septem sunt vitia: superbia, invidia, iracundia, acidia, scilicet taedium mentis cum tristitia, avaritia, gastrimargia, luxuria; a quibus derivantur omnium delictorum inquinamenta. [Col. 1304B] Septem sunt virtutes: humilitas, pietas, compunctio, justitia, misericordia, munditia, pax sive tranquillitas; humilitas conculcat superbiam, pietas exstinguit invidiam, compunctio mitigat iracundiam, justitia exhilarat mentem, pellens omnem tristitiam, misericordia damnat avaritiam, munditia reprimit gulam, pax eliminat luxuriam.

Septem sunt beatitudines: regnum coelorum, terra viventium, consolatio sine perturbatione, satietas sine esurie, misericordia sine judicio, Dei visio, Dei filiatio seu similitudo, etsi in nominibus et proprietatibus sit distinctio, una tamen eademque est beatitudo. In his promerendis et adipiscendis necessaria est gratia septiformis, quam Isaias describit, sine qua nullum meritum pertingit ad salutem. [Col. 1304C] Nota quod Isaias incipit a summo, Dominus in sermone suo ab imo. Ibi enim docetur Dominus ad ima descensurus: hic, homo ad similitudinem Dei ascensurus. Itaque singulis meritis competentia assignat praemia: pauperibus regnum coelorum: quia initium sapientiae timor Domini (Psal. CX); mitibus haereditas patris, qui de se ait: Discite a me quia mitis sum et humilis corde (Matth. XI); lugentibus consolatio per scientiam; esurientibus et sitientibus quasi in fortitudine laborantibus refectio; misericordia misericordibus ope consilii; mundis corde visio Dei, oculo mentis purgato intelligentia, id est pacificis similitudo Dei tribuitur, ut ipsius filiis in quibus caro obtemperat spiritui, [Col. 1304D] sensus subservit rationi, moderatione et maturitate sapientiae. Haec praelibavimus ut facilius animus legentis praeparetur ad intelligendum quod intendimus. Sciendum quod omnia quae sunt salus et vita petuntur in oratione Dominica, quia ipse interpellans pro nobis formam orandi docuit, scilicet purgari faece vitiorum, decorari splendore virtutum, illustrante gratia spirituali, et perducere ad praemium repromissionum. Primo ergo petimus nomen Domini sanctificari in nobis, ut pede humilitatis calcata superbia, humiliemur sub potenti manu Dei, et ipsum sanctum a quo sanctificati timeamus et veneremur timore casto permanenti in saeculum saeculi. Sanctificatio quae nobis a Deo confertur, incipit ab humili ejus adventu, sicut Apostolus ait: [Col. 1305A] Neque fornicarii, neque masculorum concubitores regnum possidebunt (I Cor. VI). Haec quidem fuistis sed sanctificati estis in nomine Domini Jesu Christi, in Spiritu Dei nostri. Unde non Sanctum sanctorum, a quo omne sanctum, sanctificari oramus, sed ut in sanctificatione nobis ab eo data perseveremus. Et qui ab eo recesseramus per superbiae vanitatem, ad ipsum revertentes per humilitatem, sanctificati ei jungamur, et ad beatitudinem regni coelestis pertingere mereamur, de qua Dominus, ait: Beati pauperes spiritu, quoniam ipsorum est regnorum coelorum (Matth. V). Secunda petitio est: Adveniat regnum tuum. In ordine donorum ascendendo, Spiritus pietatis ponitur donum secundum. Regnum Dei communis est salus omnium, quae adveniet cum in fine saeculi [Col. 1305B] manifestabitur ejus regnum. Pietas sive benignitas compatiendo proximis, congratulando prosperis, et condolendo adversis. Unde pietatis est commune salutem omnium velle et optare, et ita omnem invidiam relegare. Qui enim fideliter aliis optat sibi quod petit, invidiam omnino excludit. Sed cum Deus ab aeterno regnet, et regnum ipsius omnibus dominabitur, regnum ejus petimus advenire, scilicet salutem promissam, passione Filii sui acquisitam, ut exuti a corpore hujus mortis sive servitutis, cum Christo regnemus sicut pollicitus est: Percipite regnum Dei, quod paratum est vobis ab origine mundi (Matth. XXXIV). Itaque invidia reprobata, benignitate sive mansuetudine Spiritu pietatis adepta terram viventium possideamus, quod est initium et [Col. 1305C] stabile fundamentum, juxta illud: Beati mites (Matth. V), etc. Tertia est petitio, Fiat voluntas tua sicut in coelo et in terra. Voluntas Dei est custodia mandatorum ejus, in quibus exsequendis retributio multa. Oramus voluntatem Dei fieri in coelo et in terra, id est in corpore et in anima, ut ei casto corpore serviamus et mundo corde placeamus. Cum enim corpus a terra, spiritum ex coelo habeamus: in nobis (qui sumus coelum et terra) voluntatem Dei fieri in utraque postulamus. Quod dato Spiritu scientiae exsecutioni damus, per quem scimus divinae voluntati obtemperare, et datur nobis iram, indignationem et pravos illicitus mitigare: Caro enim concupiscit adversus spiritum, et spiritus adversus carnem (Gal. I). [Col. 1305D] Nam caro inclinat se ad terrena, spiritus erigit se ad coelestia, ideoque implorandum est divinum auxilium, ut mittat spiritum scientiae, cujus ope discernamus quid beneplacitum sit divinae voluntati, et corde conteramus postpositis saecularibus gaudiis, ut in multitudine dolorum et compunctionum, Spiritu scientiae laetificante spiritum nostrum, obtineamus inaestimabilis scientiae perenne solatium, secundum illud: Beati qui lugent, quoniam ipsi consolabuntur (Matth. V). Tunc in nobis voluntas Dei perfecte complebitur, adeptione suae consolationis. Quarta petitio est: Panem nostrum quotidianum da nobis hodie, cum mens taedio acidiae languescens, ab internorum amore bonorum retrahitur: animus in torporis lecto jacet quasi languidus, qui pane [Col. 1306A] spirituali, id est corpore Christi est reficiendus. Unde spiritu fortitudinis optet animum a torpore excitari, et operibus justitiae inhiare, ne aliquo gravi delicto intercedente, abstineamus ab illo pane de quo Apostolus ait: Probet se unusquisque, et sic de pane illo edat (I Cor. XI), unde precamur dari nobis panem nostrum quotidianum, ut ex justitiae operibus in Christo viventes, a corpore suo non recedamus, sed sit nobis cibus quotidianus, quo plene satiabitur justus cum apparuerit gloria ejus. Unde Dominus: Beati qui esuriunt et sitiunt justitiam, quoniam ipsi saturabuntur (Matth. V). Accepta fortitudine hujus cibi spiritualis, statim recte petitur venia delicti. Unde sequitur: Et dimitte nobis debita nostra sicut et nos dimittimus debitoribus nostris. [Col. 1306B] Peccata nostra dicuntur debita nostra, scilicet quia ei qui commodat, scilicet diabolo, debitor existit homo. Quoties delinquitur, debitum mutuatur. Qui enim fuerunt Deo debitores per justitiam, peccantes fiunt debitores diabolo per injustitiam. Commendat diabolus ad usuram delinquentibus peccatorum malitiam, ut inde consequantur mortem aeternam. Hoc debitum diabolus primo homini commodavit; qui Domino accepti beneficii debitor esse noluit, si misericordes, beati; sanum est consilium aliis misereri, et non aestuari facibus avaritiae, sed bona largiri. Hoc consilium datur per Spiritum Dei, ut remittamus odia et injurias, quatenus Dominus dimittat peccata nostra, et misericordibus misericordiam impendat. Unde ipse ait: Cum steteritis [Col. 1306C] ad orationem, remittite, si quis adversus aliquem habet querelam, ut et Pater qui in coelis est remittat vobis (Marc. XI). Secundum hoc in die judicii judicaberis, ut quod feceris patiaris. Si beati mundo corde, mundemur mente et corpore, vitanda est ciborum crapula, gulae irritamenta, interior refectio Spiritu intelligentiae est appetenda. Cum enim anima interius reficitur, minus moleste exteriorem famem patitur. Unde Dominus tentatori respondit: Non in solo pane vivit homo (Matth. IV). Orandum est itaque ut tentatio non dejiciat, sed oculo mentis lucido tentationibus resistat; ut Deum contemplatione intueri non cessans, Deum in futuro sicuti est videat. Ultima petitio comprehendit quidquid est necesse, [Col. 1306D] scilicet a malo liberari. Nihil enim est ultra quod debeat quaeri cum sit perfectio totius religionis. Qui enim a malo est liberatus, in se requiescit, generans animum pacis et tranquillitatis; non est quod interius vel exterius repugnet, quia nec caro per luxuriam, nec mundus per avaritiam, nec diabolus per malitiam possunt dejicere a tranquillitate. Hoc fit spiritu sapientiae, qui omnes motus sensuum componit, et rationi subjicit. De talibus dicit Dominus: Ego dixi: Dii estis, etc. Unde: Beati pacifici, quoniam filii Dei vocabuntur (Matth. V). Congruenter videntur Dominicae orationi assignari quae dicta sunt ab Isaia de spiritu Domini, et sermo quem locutus est in monte discipulis. Nam ille qui prophetiam edidit, et qui sermonem discipulis in monte [Col. 1307A] fecit, ipse hanc orationem composuit. Sermo ante et oratio quasi rivuli a fonte manant ab illo Isaiae septenario, in quo est omnium bonorum plenitudo



CAP. XX. De additis ad officium Missae per summos pontifices.

Nota quod, sicut magister docuerat, apostoli se et alios communicando, consecrationem corporis et sanguinis Domini facere coeperunt, et fieri per universas Ecclesias praedicando instituerunt. Primo sine aliquo ordinatu fiebat canonis mysterium, postea cum canone legebantur epistola et evangelium. Deinde a Romanis pontificibus quibusdam additis ad ornatum et decoratum Ecclesiae, celebranda aliqua susceperunt. Coelestinus papa CL psalmos cum antiphonis cantari instituit. Et hac institutione mos inolevit, ut omissis psalmis ex illis introitus, [Col. 1308A] graduale, offertorium, communiones exciperentur. Gregorius a Graecis Kyrie, eleison assumpsit, et a solo clero sonora modulatione cantari praecepit, et orationem Dominicam dici decrevit. Symmachus Gloria in excelsis Deo in festivis diebus addidit. Telesphorus papa tantum in natali Domini missas in ipsa nocte cantari voluit; et quae sequuntur verba angelorum dictavit. Gelasius praefationes composuit. Innocentius pacis osculum adjecit. Damasus Credo in unum Deum ex decreto concilii Constantinopolitani post evangelium cantari instituit. Alexander aquam vino misceri, ut nec vinum sine aqua, nec aqua sine vino offeratur, ad repraesentandum utrumque de latere Domini fluxisse. Sixtus Sanctus triplicatum modulavit. Sergius Agnus Dei inter communicandum terno concentu cecinit.




[Col. 1307]
STEPHANI DE BALGIACO CHARTAE.



I. Transactio cum Hugone de Gisseio per Stephanum Aeduae episcopum.
(Gall. christ. IV, Instrum., 86.)
[Col. 1307B]

Noverint fideles sanctae Ecclesiae tam praesentes quam futuri, quo ordine controversia, quae inter canonicos S. Symphor. et Hugonem de Gisseio et Hugonem de Saphra aliquanto tempore fuerat, consilio domni Stephani Aeduensis Ecclesiae episcopi ad finem usque pervenit. Sancitum itaque fuit a praefato episcopo, cujus auctoritas intervenit ad litem hanc dirimendam, ut in terra S. Symphor. de qua controversia erat, supradicti milites haberent a villanis cultoribus et habitatoribus terrae quindecim sextaria annonae, cujus dimidia pars in frumento, caetera vero [Col. 1307C] in avena redderentur. In mansis etiam habitatis haberent eodem modo fascem inter foenum et stramentum, corveas nihilominus haberet Dominus Gissiaci, de bobus rusticorum, exceptis tamen propriis rebus canonicorum. Hujus rei causa haberent tam canonici quam homines erorum in terra praedicti Hugonis de Gisseio usum tam in pascuis quam in aquis, et in silvis ad utensilia plaustrorum seu carrucarum et herciarum. Praeter haec autem quae scripta sunt nihil omnino habeant suprascripti milites in hominibus vel terris canonicorum. Acta sunt haec autem apud Sedelocum in conspectu domini Stephani venerabilis Aeduorum episcopi.

Hujus rei testes sunt Stephanus episcopus, Ranulfus, Zacharias, Ugo, canonici, Constantinus major, [Col. 1307D] Agerius, Esperimus, Arbertus et Ulduinus de Illyriaco, Gislebertus de Tiliis, Raynaldus de Dorna, Jurannus Belet et alii multi.



II. Charta Stephani Aeduensis episc. XXVIII in gratiam Ungiaci [(2) 1Kb] .
(Gall. christ., ibid., p. 87.)
[Col. 1308B]

STEPHANUS, Dei gratia Aeduensis episcopus, dilectis filiis suis clericis et laicis dioecesis suae salutem et paternam benedictionem.

Noverit dilectio vestra ad nostrum pertinere officium jura tueri ecclesiastica, et collata conservare beneficia, maxime ea quae collata sunt pauperibus Christi, qui omnia reliquerunt, sed et villas et homines et caeteros reditus se habere non posse constituerunt, ut lites fugerent, et in causas non pertraherentur. Si quis igitur adversus eos aliquam suscitaverit calumniam, nolumus utique, ut in causas ducantur forenses, sed in nostram veniatur audientiam; [Col. 1308C] quatenus in praesentia nostra judicio Ecclesiae orta in Ecclesiam querimonia sopiatur. De his enim qui ad nostram pertinent advocationem, quae sine assensu nostro recipere aut possidere non possunt, quomodo sine nobis procedent in audientiam laicorum et alienum subibunt judicium? Praecipimus itaque et episcopali auctoritate sancimus, ne quis eos ullo modo inquietare audeat. Sed si quid habet adversus eos, usque ad nos deferatur, qui pro ipsis loqui et respondere habemus in terris, quos in die judicii locuturos et oraturos speramus pro nobis. Quod si quis huic decreto nostro temere obviaverit, a sacratissimo corpore et sanguine Domini nostri eum sequestramus, necnon et a limine et omni communione sanctae Ecclesiae, donec digne poeniteat, et [Col. 1308D] a transgressione mandati nostri nobis satisfaciat. In eos etiam anathematis infligimus gladium, et potestate quam a Deo accepimus tradimus Satanae in interitum [Col. 1309A] carnis, qui non occasione veritatis, sed cupiditatis instinctu sive in nostra, sive in aliena praesentia eos vexare praesumpserint. Eis autem qui pacem ipsis tenuerint et collata defenderint, sit omnium honorum multiplicitas et aeterna felicitas.



III. Charta Stephani Augustodunensis episcopi pro monasterio S. Benigni Divionensis.
(PÉRARD, Recueil de pièces, etc., p. 254.)

Ego STEPHANUS Dei gratia Aeduorum episcopus, notum sit tam praesentibus quam futuris, quod dominus papa delegavit mihi causam quae versabatur inter Joannem abbatem sancti Benigni Divionensis, et Guidonem comitem Salicum, super villa quae dicitur Dianetum, cum ejus pertinentiis. Ego vero, [Col. 1309B] communicato discretarum personarum consilio, supradictam villam, et ad eam pertinentia, abbati Divionensi adjudicavi, et de illis super quibus querela inter eos versabatur, judicio mediante, investivi. Si vero comes, vel aliquis pro eo contra hoc ire praesumpserit, auctoritate apostolica qua in hac parte fungimur, excommunicationi se noverit subjacere. Huic investiturae interfuit Engilbertus Cabilonensis episcopus, cujus sigillo haec chartula roboratur, et abbas Sancti Martini Aeduensis.



IV. Privilegium pro Cisterciensibus.
(MABILL, Annal. t. VI, p. 677.)

STEPHANUS, Dei gratia Aeduensis Ecclesiae episcopus, dilecto in Christo fratri STEPHANO Cisterciensi [Col. 1309C] abbati ejusque successoribus regulariter substituendis in perpetuum.

Religionis Cisterciensis bono odore plurimum delectati, tuis tuorumque fratrum petitionibus annuentes, dedimus ecclesiam Combusii liberam, salvo tamen episcopali jure canonicis Virgiacensis castri. Ipsi autem canonici precibus nostris in manu nostra censum quem annuatim in territorio Gergulii grangiae vestrae a vobis accipere solebant, Cisterciensi ecclesiae retinendum in perpetuum guerpiverunt.

Cujus donationis et guerpinae census hi testes fuerunt: Bertrannus archidiaconus de Bella, Humbertus archipresbyter de Belna, Walo presbyter de Gilliaco, Paganus Rabustel de Vergiaco.





V. Notitia de malis consuetudinibus quas Hugo dux Burgund. dimisit Stephano episcopo in villa Canavis, etc.
[Col. 1309D]

Quoniam primi parentis culpa exigente, vita hominis et memoria in aeternum duratura, nisi homo peccaret, facta mortalis cito labitur et evanescit, donationes, concessiones, et conventiones, quas inter se haberent homines, ne oblivione deperirent, scriptis annotari humana ratio procuravit. Nos hujusmodi salubre consilium priorum Patrum approbantes, malarum consuetudinum, quas Hugo dux [Col. 1310A] Burgundiae, Odonis ducis filius, injuste habere consueverat in villa Canavis et Gratematio et earum appendiciis liberam dimissionem et omnimodam libertatem scribere et tam futuris quam praesentibus hujus chartae testimonio notificare operae pretium duximus, ut quod inspirante divina gratia a cultoribus justitiae et fidelibus bene agitur, transgredi et violare malignantium, temeritas et audacia omnino vereatur. Stephanus divina gratia Aeduensis episc. post electionem suam Hugonem ducem et Willelmum comitem Nivernensem de constituenda et tenenda pace curiosus convenit, et ut pax per totum episcopatum suum statueretur et teneretur, cum illis firmandae pacis diem constituit. Statuta die episcopus, dux, et comes, et alii quamplurimi amatores [Col. 1310B] justitiae Aeduam convenerunt, pacem, quam dux monachus [(3) 1Kb] antea statuerat, sacramentis firmaverunt, et si quando frangeretur, ut in festo S. Nazarii ad restituendam pacem annis singulis Aeduam convenirent statuerunt. Sequenti festo S. Nazarii episcopus et conventus clericorum Aeduensis ecclesiae, de malis et injustis consuetudinibus, quas in villa Canavis et Gratematio cum tyrannide exercebat, et de Tebbaldo Cambosio et filiis suis, quos ut suos proprios esse dicebat et tenebat, graviter conquerendo duci clamorem de malis quae eis inferebat fecerunt. Dux igitur de eorum querimoniis ut, sicut jus exigeret, episcopo et canonicis satisfaceret, apud Divionem castrum diem constituit, scilicet diem revelationis Stephani protomartyris; die statuto [Col. 1310C] et loco episcopus et canonici, dux et sui pro sedandis supradictis querimoniis in domum Dominici mercatoris convenerunt, ibique in presentia ducis et curiae suae episcopus et canonici de praedictis villis querimoniam et clamorem iterum praesentaverunt, nihilque penitus in eis ducem habere veris rationibus et scriptis authenticis approbaverunt. Insuper si quid in praefatis villis et earum appendiciis, et in Tebbaldo et filiis suis dux Burgundiae juste vel injuste habuerat, quod pater suus, videlicet Odo dux beato Nazario, et Aeduensi ecclesiae, et canonicis ultima die concilii apud Aeduam ab Hugone Lugdunensi archiepiscopo, et sedis apostolicae legato celebrati omnino dimiserat, memoriter retulerunt, et [Col. 1310D] chartam de dimissione malarum consuetudinum et omnimoda libertate Canavis et Gratemacii, quam super altare sancti Nazarii pater suus posuerat, ut firmuis teneretur, ostenderunt, unumque ex filiis ecclesiae ibidem in habenda memoria a duce osculatum fuisse retulerunt testante charta; verumtamen nondum veridicis rationibus et scriptis acquiescens, imo diutinam possessionem suam dux praetendens, ut de suis et canonicorum verbis curia sua ad faciendum judicium in partem [secederent] tandem concessit. Ad faciendum igitur judicium in partem secesserunt Ansericus canonicus et praepositus S. [Col. 1311A] Nazarii, Walo abbas et frater ejus Werricus, Adimarus de Maso, Willelmus de Fulventio, Hugo dapifer ducis, Teccelinus Sorus, Tebboldus Damac. Factum est judicium, Tebboldus Damac illud retulit in his verbis: ecclesiam Aeduensem debere possidere jure et dimissione Odonis ducis praedictas villas cum suis appendiciis et eas inhabitantes et inhabitaturos, cum omni libertate et tranquilla pace judicamus. Relato igitur judicio Hugo dux, qui ibi praesens aderat, chartam per quam nominatas villas ab omni mala consuetudine et captione liberas et absolutas pater suus reddiderat accepit, et quidquid juste vel injuste in Gratemacio et canavis et appendiciis ceperat et habuerat totum Domino et beato Nazario, et canonicis deseruit et reliquit: ponensque chartam [Col. 1311B] in manu episcopi in haec verba prorupit: Ego dux Burgundiae Hugo omnes malas consuetudines et captiones et quidquid juste vel injuste in Gratemacio, et in Canavis et earum appendiciis et inibi habitantibus et inhabitaturis hactenus habui et habere consuevi, [Col. 1312A] Domino et beato Nazario, et tibi Stephano episcopo et Aeduensi Ecclesiae totum dono, trado, concedo et omnino dimitto. Si quis hoc violare praesumpserit, feriatur anathemate S. Leodegarii episcopi et martyris.

Huic donationi et libertati testes interfuere isti, ex parte ducis: Willelmus de Fulventio, Hugo dapifer, Hugo de Besara Divionis praepositus, Teccelinus Sorus, Adimarus de Maso, Walo abbas, Werricus frater ejus, Tebboldus Damac; Odo Martinus; ex parte episcopi: Sevinus decanus, Ansericus praepositus, Sevinus archidiaconus, Raginaldus, Engelbertus, Andreas, Petrus Adjutus, Warnerius presbyter.

Laici: Mainus major, Umbertus cellerarius, Petrus [Col. 1312D] de Ulgus, Tebbaldus Cambosius et filii ejus, Paganus et Dominicus, et Mainus Palmarius.

Acta est indictione sexta, epacta prima, Ludovico rege Francorum regnante, Stephano Aeduorum episcopo pontificatue, amen.




ANNO DOMINI MCXXXVI
GERARDUS ENGOLISMENSIS EPISCOPUS




[Col. 1311]
NOTITIA
(Gallia Christiana nov. edit., tom. II, col. 995.)

[Col. 1311C] Gerardus de Blavia (de Blaye) vir fuit suo tempore percelebris, ultra modum utrinque vel laudatus vel infamatus. Nihil turpius his quae de illo referunt Arnulphus primum Sagiensis archidiaconus, deinde Lexoviensis episcopus, et Ernaldus Bonaevallis in dioecesi Carnotensi abbas; nihil econtra sublimius, nihil gloriosius his quae in ejus laudem scripsit auctor Historiae pontificum et comitum Engolism. cap. 32. Extrema sincero, ut decet, historico ex aequo devitanda. Hinc medium tenebimus. Quidquid de illo assertum est critico perpendemus examine, omnibusque praejudiciis sepositis, quidquid verius, aut saltem vero similius videbitur, asseremus. Natione fuit Neustrius, dioec. Bajocensis, patre Giraudo, viro fortunae mediocris, imo pene nullius. Hinc in adolescentia solum mutare, ac in omnium fere rerum inopia vivere coactus est. Verum id omne industria, labore, ingenio reparavit. Primum ad humanitatis studia animum appulit; aetate vero provectior vitae clericalis institutum amplexus, [Col. 1311D] se totum sacris litteris, theologiae ac juri [Col. 1312C] canonico dedit; tantosque in omni studiorum genere progressus fecit, ut ad id quod hauserat, aliis propinandum paratissimus fuerit. »Hincque effectum est, ut in civitate Engolisma et Petragorico, et in quibusdam castellis circum adjacentibus regimina scholarum habuerit [(1) 1Kb] ,« et quidem tanta sapientia, ingenio tanto, tamque felici eventu, ut et ad illius magisterium undique confluerent discipuli, et ex ejus schola exeuntes, ad sublimiores Ecclesiae dignitates visi sint idonei. Ipsum vero canonici Petracoricenses in socium honoris cooptarunt, ut discimus ex instrumento donationis factae Userchiae a Guillelmo episcopo Petracoricensi [(2) 1Kb] ; demumque episcopus Engolism. ut defuncti Ademari locum suffectus est an. 1101. De hac electione ita scripsit Arnulphus [(3) 1Kb] : »Dum adversum se eligentium multitudo divisa consurgeret, diversasque personas alternus postularet assensus, in eum voces omnium fortunam convertisse; non quod in eo satis [Col. 1312D] commode provisum Ecclesiae crederetur, sed ut exitum qualemcunque tumultus offenderet, maluisse [Col. 1313A] eum scienter indignum partem utramque excipere, quam praevaluisse partem alteram videri.« Procacius id dictum, et a veritate alienum judicamus. Initio quidem rem factionibus et prensationibus, ut solet, actam fuisse non negaverimus, sed tandem ad meliorem mentem conversos electores, postulante populo, Gerardum unanimi consensu designasse credimus, ut diserte testatur histor. pontif. Engolism. [(4-7) 1Kb] . »Ob insignem ipsius scientiam, et honestam vitam in Engolismensem episcopum promotus est, petitione populi, electione cleri, honoratorum assensu,« et certe electione dignus erat, cum teste Arnulpho, inesset ei »circa gerendas res nota discretio, quam plurima sane litterarum scientia confirmaret, utriusque facundia sermonis ornaret.« Qui vir erat »in responsione discretus, in praedicatione eximius, in allocutione blandus, in proverbiis facetus,« inquit Histor. Pontif. Engolismensium.

Non multo post legationem obtinuit. Verum, si [Col. 1313B] fides Arnulpho, emendicatam et subreptam. Demus quaesitam, at subreptam quis sibi persuadeat? Sic enim Engol. pontif. Hist.: »cum domino S. Paschali papae adhaesisset, qui ad partes Galliarum venerat, cognita honestate et praeclara sapientia, ei vices suas, prius in Britannia et deinde Turonensi, Burdegalensi, Bituricensi, Auscitania provinciis commisit.« Sic etiam Ordericus Vitalis lib. XIII, ad an. 1136, pag. 908: »Vir eruditissimus, qui magni nominis et potestatis in Romano senatu tempore Paschalis papae, et Gelasii, et Calixti, et Honorii fuit.« Denique quis sibi persuadeat quatuor illos summos pontifices tantae aut socordiae, aut improbitatis fuisse, ut aut Gerardum palam indignum non noverint, aut notum tanta nihilominus dignitate ornarint. Mirum quot ab eo et in episcopatu et in legatione patrata fuisse crimina dicat Arnulphus. »Ea die, inquit, ab Engolismensis ecclesia veritas et misericordia recessit, dolus, impietasque successit, [Col. 1313C] rerum status in deteriora mutatus est, imminutus est decor et cultus Ecclesiae. Insolentia, quam ante paupertas represserat, efferri coepisti: petulantia, quam privatus exercere non poteras, bonos quos libuit insectari, rapinis et exactionibus exinanire provinciam, etc. Ab obtenta vero legatione, tua diffusioribus spatiis effusa cupiditas, copiosam rapacitati tuae materiam non defuisse gavisa est. Quid manifestas exactiones exaggerem,« etc. Quaedam ambitius et lucri causa fecisse Gerardum, qua ratione negari possit non videmus, cum hanc in rem nonnulla referat Gofridus Vindocinensis ad Gerardum ipsum scribens; sic porro orditur [(8) 1Kb] : »Quoniam S. Romana Ecclesia, non quidem vestris meritis, sed gratia sola humilitatem vestram adeo sublimavit, quod minimus digitus vester dorso patris vestri grossior videtur; sicut sublimia verba quae saepius multum gloriose profertis, testificantur, tanto fidelius ei debetis obedire . . . si aliter agitis, [Col. 1313D] sublimitas vestra, quam . . . papa sua bonitate satis de exili loco creavit, mala pro bonis illi retribuit.« Deinde ad rem veniens, »quod audivimus, inquit, unde etiam quod pejus est, cantilenam composuit vulgus, quoniam publicum est, vobis occultare nec possumus nec debemus. 1o Audivimus et dolemus Andream de Vitrejo filiae suae vobis conjugium vendidisse, illud etiam a vobis filium vicecomitis de Maloleone comparasse. Quorum alter quingentos solidos vobis pretium dedit conjugii, alter vero quindecim marcas argenti. Hoc episcopus Pictaviensis, hoc Guillelmus archidiaconus ejus, et quidam alii qui adfuerunt, si veritatem sepelire noluerint, non negabunt. 2o Carrofensem abbatem, non regulariter electum, sed violenter, ut dicitur, intrusum [Col. 1314A] pro mille solidis barbarinorum, barbara nimis auctoritate consecrari . . . fecistis, nolente suo consecratore, ejus clero modis quibus poterat reclamante; et qui vidit et partem habuit abbas quidam vester vicinus, testimonium perhibuit, et multi dicunt ejus testimonium verum esse. 3o Fulco Biennensis abbas litteras vestras pro facienda sibi justitia quaesivit, quas illi prudentia vestra tandiu negavit, donec illas centum solidis comparavit. Sed perdidit pecuniam, nec per vos potuit habere justitiam. Hoc ipsemet profitetur, qui simul utrumque perdidisse conqueritur,« etc. Et post multa: »Asserunt quidam vos quasi Balaam alterum regis Anglici pecunia fuisse corruptum, et idcirco injustam in comitem Andegavensem excommunicationis protulisse sententiam; et licet excommunicatio vestra vires etiam unius diei habere non potuerit, amicis tamen Romanae Ecclesiae peperit verecundiam, et ejus inimicis detrahendi dedit materiam . . . abbati Angeriacensi, ut dicitur, promisistis, quod [Col. 1314B] si CCC solidos Pictaviensium masculorum vobis daret, Rainardum Chesnelli deponeretis: unde capitula quibus illum accusaret, ei transcripta misistis. Hoc abbas ipse fatetur, et testem in animam suam Deum invocat, quod verum loquitur. Haec pauca de multis, modica de magnis testificavimus, dilectionis videlicet causa, ut si vera sunt quae contra vestram astutiam ventilantur, praeteritorum transgressio fiat vobis futurorum cautela.« Addit Girardum, se praesente, etiam coram laicis praedicasse, episcopos deponendi se habere potestatem, quod vocat novum praesumptionis genus.

Haec in alienos exercuerit; nihil profecto simile in suam Engolismensem Ecclesiam commisisse legitur. Illam econtra, imo et provinciam quibus potuit beneficiis cumulavit. Principum reconciliationi, aut oppressorum protectioni studuit, sedem suam ornavit, nulli intulit injuriam, bene fecit omnibus. Vulgrinum Engolismensem comitem »consiliis [Col. 1314C] juvit et auxiliis [(9) 1Kb] ,« ut terras vi ac fraude sibi ablatas recuperaret. Discordias inter eumdem et Ademarum Rupis-fulcaudi excitatas »interventu suo sedavit. Ecclesiam Engolismensem a primo lapide aedificavit . . . de proprio suo aedificavit dormitorium, refectorium, cellarium, presbyterium, januas ferreas, et contulit praedictae ecclesiae (terras seu ecclesias) de Julhac, de Renenhorvilla et de Touzac. Contulit etiam de proprio, ut pauperes XXIV semper alerentur in praedicta ecclesia Engolismensi in unaquaque Quadragesima, et acquisivit XII solidos in ecclesia de Touzaco ad tunicas pauperum. Dedit etiam Engolismensi Ecclesiae pontificalia ornamenta quae emit a Bozone Santonensi episcopo mille solidos. Aulam pontificibus construxit, ecclesiae contulit textus aureos . . . thuribula deaurata, et crucem de argento [(10) 1Kb] ,« etc. Post multa subdit: »centum volumina vel eo amplius, omnia fere operum SS. Patrum . . . et innumera bona ecclesiae [Col. 1314D] nostrae et mensae episcopali contulit. Constituit etiam de proprio suo, ut XIII pauperes in mensa pontificis Engolimensis semper alerentur . . . Aulam pontificibus et capellam, et cameram Pictavi aedificavit, et annulum aurei operis cum lapidibus pretiosis ecclesiae Engolismensi dedit.« Addit: »Ejus auxilio ecclesia de Corona, et ecclesia de Grosso-Bosco et de Aula-villa et Bornetensis aedificari coeperunt . . . Ecclesiam et domos construxit leprosarias.«

Jam referenda quae legatus gessit. An. 1107, una cum Richardo Albanensi, Alberto Avenionensi episc. judex delegatus a Paschali II in causa monachorum Casae Dei et Anianae pro Gordanica cella, lata sententia Anianae cellam adjudicavit. Concordiam [Col. 1315A] fecit cum Aimerico de Mota Rupisfulcaudi pro exclusa molendinorum de Castelar anno ab Incarnatione 1109, indict. II, regnante rege Francorum Ludovico Philippi regis filio. Octo concilia celebravit quorum pauca ad notitiam nostram pervenerunt. Exstat in conciliis edit. Labbei Lausdunense, de statu Ecclesiae ab eo celebratum: »An. ab Incarn. Dom. 1109, epact. XXVIII, indict. II, praesidente D. Paschali papa Romae, in Francia Ludovico regnante.« In eo Ecclesia S. Petri Trenorciensibus vindicatur adversus episcopum et canonicos Nannetenses. Aderant Burdegal. archiepiscopus, episcopi Pictav., Santon., Agenn., Petragor., Andegav., Cenoman., Redon., Nannetens., Dolensis et Venetensis, item plures abbates. Nihil illustrius quam quod egit in concilio Lateran. an. 1112. Privilegium de concedendis sacerdotiorum investituris a Paschali II captivo extorserat Henricus V imperator, addito a papa sacramento quod »nec de investituris deinceps [Col. 1315B] eum inquietaret, nec in personam regem anathema poneret.« Haec omnia quo tandem pacto revocari possent, in toto concilio nemo videbat. »Tunc Gerardus episcopus requisitus tandem, tale consilium dedit, quod investiturae revocari poterant salvo sacramento; ita tamen quod imperator dans investituras non excommunicaretur. Quod consilium omnis synodus laudans dixit: Non tu locutus es, sed Spiritus sanctus in ore tuo [(11) 1Kb] .« Jussit Paschalis ut investiturarum damnationem scripto redigeret, quod cum quibusdam aliis a consilio deputatis praestitit. Lecta deinde ab eodem Gerardo condemnationis charta, acclamatum est ab omnibus patribus: Amen, amen. Fiat, fiat. Insuper »placuit papae et toti consilio, quatenus Gerardus episcopus, per quem Deus Ecclesiae suae tale consilium reseraverat, cum quodam cardinale ad imperatorem dirigeretur, qui voluntatem imperatoris consuleret, quatenus Ecclesiae Romanae investituras reponeret [(12) 1Kb] ,« [Col. 1315C] alioquin habitum concilium revelaretur. Viri sapientiam vidimus, nunc invictum animi robur admiremur. Periculosa sane provincia: superbo et ad iram prono principi denuntiandum, quod ingratissimum fore nemo dubitabat. Rem tamen aggreditur intrepidus antistes, »cumque in praesentia imperatoris mirabiliter perorasset, et a cancellario imperatoris, qui illius interpres erat, singula exponerentur, vehemens tumultus ortus est in curia; ita quod Coloniensis archiepisc. qui eum solemniter in hospitio suo susceperat (in Galliis namque discipulus Gerardi fuerat), de vita illius dubitans dixit: Magister, maximum scandalum generasti in curia nostra. Indignans autem Gerardus respondit: »Tibi sit scandalum, mihi est Evangelium.« At Deus omnipotens, qui cor regis tenet in manibus, et quo voluerit illud inclinat, alio mentem imperatoris divertit. Viri constantiam simul et sapientiam demiratus, non tantum ei vim nullam intulit, imo plurima dedit munera. Anno 1117, mense Oct., adfuit [Col. 1315D] concilio Romano, Paschali II praesidente, ubi dux verbi, cum Attone Vivariensi, Goffredo Carnot. et Guillelmo Catalaunensi appellatur ab Orderico Vitali lib. XII Hist. Anno 1118 Engolismae concilium celebravit, de quo nihil superest, nisi quod habet Malleacense Chronicon: »Ibi archiepiscopus Turonensis, et alii duo episcopi confirmati sunt. Unus eorum Audebertus Agennensis. »Anno 1122 obtinuit a Petro Santonum episcopo restitutionem villae de Lede-villa, quae antiquitus juris erat matricis ecclesiae Engol. et thesaurarii, qui tunc erat Gerardi nepos. Eodem anno monachi Sancti Macharii per subreptionem ab eo impetrarunt virgam pastoralem, [Col. 1316A] qua eorum manasterium abbatia fieret, et a Sanctae Crucis Burdigal. subjectione eximeretur. Anno 1128, Kal. Martii, adfuit translationi S. Albini episcopi Andegavensis. Eodem anno, ut legatus in monasterio S. Gildae Dolensi concilium rexit, inquit Chronicon Kemperlegiense tom. I Miscellan. Baluz. Circa idem tempus Burdigalae concilium habuit, in quo Guillelmus Aquensis episcop. dimisit Silvae majori ecclesiam S. Vincentii de Aquis.

Nunc veniendum ad illud schisma cui occasionem dedit electio duorum Romanorum pontificum Innocentii et Anacleti. Si Gerardus ab initio Anacleti partes adversus Innocent. II fuisset amplexus, locum aliquem excusationi habuisset, nonnullus enim primo ambigendi locus suppetebat. Eodem uterque die electus fuerat; et, si Innocentio favebat prioritas temporis, Anacletum juvabat suffragiorum multitudo. Hic quippe a XXVII, ut Onuphrio, aut saltem a XXII, ut aliis placet; ille a XVII tantum cardinalibus [Col. 1316B] electus fuerat. Anacletum quoque juvabat, quod, qui Innocentium designaverant, contra pactum, extra condictum locum caeteris non tantum non vocatis, sed nec monitis egerant. Res ergo primis illis temporibus ambigua et difficilis [(13) 1Kb] . Hinc ad Stampensem coetum, ubi definienda lis erat, »non mediocriter pavidus et tremebundus advenit« S. Bernardus. Hinc toto sibi negotio imposito, jejunium et continuas preces adhibuit, ut necessarium lumen a supremo numine mereretur. Hinc Henricum Angliae regem piissimus abbas »vix persuasit Innocentium recipere, ab episcopis Angliae penitus dissuasum [(14) 1Kb] .« Ned adduci potuit nisi his Bernardi verbis: »Times peccatum incurrere, si obedias Innocentio. Cogita de aliis peccatis respondeas Deo, istud mihi relinque, in me sit hoc peccatum.« In his circumstantiis si fluctuasset Gerardus, si pro Anacleto stetisset, aliquid excusationis habuisset ob facti ignorantiam. Verum non ita se res habet, sed [Col. 1316C] si Arnulpho habenda fides, cum Stampensi concilio interesse non posset, litteras suo sigillo munitas per nuntium scripsit, quibus testabatur, »utramque se novisse personam et electionis ordinem plenius exquisisse, procul dubio cum Innocentio papa stare justitiam, eo quod plane vir esset honestatis egregiae, et ipsius electio prima tempore, et a praecipuis Romanae Ecclesiae fuerat celebrata personis. Porro Petrum per opulentam manum cathedram potius usurpasse, virum adeo vita reprobatum et nomine, ut si ipsum etiam quaelibet electionis forma defenderet, promoveri tamen vitae qualitas et infamia minime sustineret [(15) 1Kb] .« Cum vero in papam Innocentium omnes convenissent, statim ipsi »primus aut inter primos« scripsit Gerardus, postulavit ipsius »honorari rescripto, et munus legationis habitae confirmari [(16) 1Kb] .« Quin et ad cancellarium quoque rescripsit »legationis sese et onere gravari et nomine honorari tanto indignius supplicans [Col. 1316D] quanto humilius [(17) 1Kb] .« Repulsam passus indignatur, resilit ab Innocentio, transit ad Anacletum. Illum papam agnoscit, ab illo legatus designatur, et tota, ut gloriatur, Francia atque Burgundia legationi ejus antiquae superadditur. Exinde vero Gerardus in apertum schisma delabitur, altare contra altare tentat erigere [(18) 1Kb] . Innocentium maledico dente carpit, ac suis obtrectationibus lacerat, populos ab illo, suis oblocutionibus ad sese et ad antipapam trahere nititur, tanta vi, tanto studio, tanta calliditate agit, ut plurimos suo schismate inficiat, Hildebertum Turon. archiepiscopum concutiat, licet non dejiciat; Guillelmum Aquitaniae ducem sibi suaeque sententiae ita devinciat, ut totus ab [Col. 1317A] ipso princeps illi penderet; sicque ejus auctoritate fretus, »fasque nefasque confundit, abbates abbatibus, episcopos episcopis superintendere nititur, amovere catholicos, schismaticos promovere.« Pictaviensem et Lemovicensem praesules e suis sedibus ejecit, et alios intrusit; et quia comprovinciales episcopi indignos illos ab ipso designatos consecrare renuebant, in eos principis iram in tantum accendit, ut Willelmus Santonensis episcopus ejusque canonici a sede sua, et ab urbe et ecclesia, »derelictis domibus et possessionibus suis,« egredi coacti sint [(19) 1Kb] .

Verum alios si vexavit, multa et ipse passus est. In Remensi concilio praesidente Innocentio, pro schismate damnatus est et excommunicatus, et ab omni ecclesiastico honore depositus. Dum novae suae legationis munus in Santonensi dioecesi vellet exercere, ab Aimaro de Archiaco milite strenuo captus est, et mensibus aliquot reclusus in carcere, nec nisi magno pretio persoluto liber evasit. Denuo [Col. 1317B] fuit a Vulgrino Bituricensium archiepiscopo anathemate percussus, vetitum Aquitaniae populis et praesulibus ne in aliquo ei obedirent, aut ullum ei honorem exhiberent [(20) 1Kb] . Hinc violentia comitis in Burdegalensem archiepiscopum a canonicis electus sine comprovincialium episcoporum assensu, quin potius contradicente Agennensi praesule [(21) 1Kb] , universitas vel pars saltem maxima refragata est, nec [Col. 1318A] ut cum eo communicaret adduci potuit, imo in Engolismensi Ecclesia ab eo plurimi divisi sunt. Denique ad unitatem catholicam revocato per Bernardum comite Guillelmo, sicque »pace omni Aquitaniae Ecclesiae reddita, solus Gerardus perseverat in malis: sed non multo post . . . impoenitens et subito mortuus sine confessione et viatiaco, de corpore egredientem spiritum ei reddidit cujus minister usque in finem exstiterat. Corpus ejus a nepotibus suis . . . inventum in lectulo suo exanime, et enormiter tumidum, in basilica quadam humatum est, sed postea a Gaufrido Carnotensi episcopo sedis apostolicae legato inde extractum, alioque projectum est [(22) 1Kb] .« Longe aliter tamen de ipsius morte loquitur Hist. pontif. Engolism. c. 35. »Die autem, inquit, proxima mortis suae accepimus quod in confessione sua sacerdotibus dixerit: Si partem Petri Leonis contra voluntatem Dei ignorans manu tenuerit, se confiteri et poenitere . . . Sabbato autem missam celebrans maxima devotione et effusione lacrymarum, [Col. 1318B] sequenti die Dominica migravit a saeculo anno 1136 ab Incarnat. Domini. Sedit in episcopatu annis 33, mensibus . . . diebus . . . unicuique capellanorum sui episcopatus in fine suo unam minam obolum dedit; et illud magnificum sidus quod claritate sui partes occiduas illustraverat, proh dolor! extra ecclesiam quam aedificavit sub vili latet lapide. Cessavit episcopatus usque XIV Kal. Julii.«




[Col. 1317]
CONCILIUM LAUSDUNENSE DE STATU ECCLESIAE A Girardo Engolismensi episcopo, sedis apostolicae legato, cerebratum anno Domini 1109.
(LABBE Concil., t. X, col. 762.---Rerum in hoc concilio tractatarum nihil ad nos pervenit praeter decreta duo quae subjiciuntur.)



I. Ecclesia Sancti Petri Trenorciensibus vindicatur adversus episcopum et canonicos Nannetenses.
[Col. 1317C]

GIRARDUS gratia Dei Engolismensis episcopus, sanctae sedis apostolicae legatus.

Cum de statu sanctae Ecclesiae, Lausdunensi concilio, quod in basilica B. Dei Genitricis, ipso auctore ac gubernatore celebravimus, plurima pertractassem, delata est in conspectu concilii querela Trenorciensium monachorum, super Nannetensem episcopum et canonicos ejus, de ecclesia Sancti Vitalis. Crastina die, in refectorio ejusdem ecclesiae, cum fratribus et coepiscopis nostris conveniens, Burdegalensi scilicet archiepiscopo, domino Pictaviensi, Andegavensi etiam, Cenomannensi et Redonensi [Col. 1317D] episcopis, abbate quoque Angeliacensi, et abbate Sancti Eparchi, cum pluribus aliis: duabus eorumdem legitimis monachorum personis super hac causa auditis, utrisque partibus adjudicavimus sacramentum. Hoc canonice suscepto, sequenti die, [Col. 1318C] coram omni consessu, praesente pariter et jubente ipso Nannetensi episcopo, investituram praedictae ecclesiae, de manu archidiaconi sui, per privilegium quod manu tenebat, suscepi: et ex judicio et assensu archiepiscoporum, episcoporum, abbatum et totius conventus, investituram ipsam per idem privilegium Cunaldensi priori et praedictis monachis solemniter contradidi, salvo tamen canonico jure Nannetensis Ecclesiae, si quod esset. Ut autem res ista firma et inconvulsa permaneat, sigillo nostrae auctoritatis insigniri fecimus, et propria manu subscribere curavimus.

Factum est autem istud in Lausdunensi castro, coram positis archiepiscopis, episcopis et abbatibus, et multis aliis religiosis et nobilibus viris.

    [Col. 1318D] Signum Burdegalensis episcopi.
    S. Pictaviensis episcopi.
    S. Santonensis episcopi.
    S. Agennensis episcopi.
    S. Petragoricensis episcopi.
    [Col. 1319A] S. Andegavensis episcopi.
    S. Cenomannensis episcopi.
    S. Redonensis episcopi.
    S. Nannetensis episcopi.
    S. Dolensis archiepiscopi.
    S. Venetensis episcopi.
    S. abbatis Vendocinensis.
    S. abbatis Malliacensis.
    S. abbatis Majoris Monasterii.
    S. abbatis Sancti Florentii.


Anno ab Incarnatione Domini 1109, epacta XXVIII, indictione II, praesidente domino Paschali papa Romae, in Francia Ludovico regnante.

Ego Girardus Engolismensis episcopus et sanctae Romanae Ecclesiae legatus subscripsi.



II. Capella Sancti Stephani monachis Majoris Monasterii adjudicatur adversus canonicos Camiliacenses.
[Col. 1319B]

Ego GIRARDUS Dei gratia Engolismensis episcopus, Romanae Ecclesiae legatus, aliique fratres qui nobiscum erant Andegavis apud monasterium S. Albini, in cella novitiorum ejusdem monasterii, ad quamdam causam ventilandam et discutiendam, quae erat inter abbatem S. Martini Majoris Monasterii, et canonicos de Camiliaco, de capella praedicti castri, convenimus. Utrique enim et monachi et canonici praesentes adfuerunt. utrique causas suas ordine exegerunt. Auditis utrorumque rationibus, de judicio [Col. 1320A] tractare coepimus. Et quia non omnes unanimiter consensimus, dilatum est judicium ad concilium usque Lausduni ad praesens futurum. Peractoque ex more concilio, venerabiles fratres et coepiscopos, qui interfuerunt concilio, in unum convocavimus: et cum eis diligenter de judicio praelibatae causae tractavimus. Quod ita pari consensu diffinitum atque sancitum est, ut capella S. Stephani, parochiali ecclesiae quae in honore B. Petri apostoli fundata est, inhaereat, uniatur, et sic monachi matrem et filiam possideant. Hujus autem diffinitionis nobiscum judices fuerunt, Ernaldus archiepiscopus Burdegalensis, Petrus Santonensis episcopus, Petrus Pictavensis, Marbodus Redonensis, Hildebertus Cenomanensis

[Col. 1320B] Celebrato autem solemniter judicio, venerabili fratri nostro, abbati videlicet Willelmo Majoris Monasterii, et monasterio ejus, suam capellam reddidimus. Ut autum diffinitio ista firmior permaneret, sigillo nostro sigillari praecipemus, et manu nostra subscripsimus.

Acta est autem diffinitio ista in ecclesia beatae Mariae Lausduni in qua synodus consederat, anno ab Incarnatione Domini 1109, indictione III, Paschali II Romanam Ecclesiam regente regnum Francorum Ludovico rege tenente, Andegavensium plebibus Fulcone juniore praesidente.

Ego Girardus Engolismensis episcopus, et sanctae Romanae Ecclesiae legatus, huic diffinitioni subscripsi.




[Col. 1319]
EPISTOLAE ET DIPLOMATA IN CAUSA BELLAE INSULAE.
(Dom MABILLON, Annales Benedictini, tom. VI, appendix, pag. 631.)





MONITUM.
(Annal. Bened., lib. LXXIII, num. 20.)

[Col. 1319] Grandis hoc tempore (1117) controversia Rothonenses inter et Kemperlegienses monachos exorta est super Bella Insula, quam Leo IX et Gregorius VII Rothonensibus olim asseruerant contra donationem ab Alano Cornugalliae comite Kemperlegiensi monasterio ab ipsa ejus origine factam. Non obstante horum pontificum auctoritate, Kemperlegienses hanc insulam pacifice possederant usque ad hoc tempus, quo Herveus Rothonensis abbas, Conani comitis fultus praesidio, illam insulam occupavit. Querelas hac de re detulit Gurhandus abbas Kemperlegiensis ad Gerardum Engolismensem episcopum et apostolicae sedis legatum. Is primum Conano comiti hac de causa scripsit, eumque hortatus est ut abbatem Kemperlegiensem ac monasterium illud, quod ejus antecessores in honorem sanctae crucis fundaverant, tueretur; seque mirari dicit quod personis terrae suae interdicat, ne ad justitiam sanctae Romanae Ecclesiae veniant, quod nec reges, nec caeteri principes facere ausint: multo minus id facere debeat comes, qui a vicario S. Petri, id est a summo pontifice, principatum suum teneat. Caeterum si id facere pergat, gladium beati Petri ipsi ejusque principatui imminere. Sub haec idem Gerardus episcopus, vocatis partibus, induciisque semel et iterum Rothonensi abbati datis, cum Herveus abbas Rothonensis, ecclesiastica censura posthabita, per violentiam Conani comitis Bellam Insulam armata manu invasisset, in eum sententiam tulit una cum Petro Santonensi electo, Hugone S. Eparchii abbate, Iterio magistro scholarum Santonensi aliisque; eamdemque insulam Kemperlegiensibus restitui sancivit. Quod judicium Briccio Namnetensi, Marbodo Redonensi, Morvano Venetensi, Rivallone Aletensi caeterisque [Col. 1321] Britanniae episcopis litteris significavit. Ad haec Morvano Venetensi, in cujus parochia Rothonense monasterium situm est, alias litteras scripsit, quibus eum monebat se in secunda hebdomada imminentis Quadragesimae concilium celebrare statuisse, cui praecipit Morvanum episcopum cum Rothonensi abbate adesse: alias si abbas non comparuerit, canonicae districtionis sententiam in eum proferendam. Cum vero nec sic a coeptis desisteret abbas, Gerardus Ermengardi comitissae, Conani comitis matri, scripsit, ut inter illos monachos pacem et concordiam reformaret. Respondit Ermengardis se id libenter facturam si modo Rothonensibus interdicti et excommunicationis sententia relaxaretur, qua in re Conanus filius suus injuriam sibi factam querebatur, quippe qui nihil injussu papae ipsiusque legati fecisset. Caeterum eum paratum esse emendare si quid erravisset. In fine legato suadet ut inducias usque ad ipsius concilium comiti et monachis concedat. De eodem quoque negotio Gislebertus, Turonum archiepiscopus, Conano litteras misit, ad quas respondit comes, es, si erraverit, jussu papae erravisse, et ad emendandum, si quid peccavisset, paratum esse. Tandem cum Rothonensis abbas concilio defuisset, interdicti et excommunicationis sententia in eum ejusque monasterium asserta est, quam Jocerannus Lugdunensis episcopus probavit, et Paschalis papa confirmavit. Hujus negotii acta omnia hic referuntur cum ejus historia, quam Gurhedenus monachus Kemperlegiensis composuit.



I. Litterae Gerardi legati, Engolismensis episcopi, ad Conanum comitem pro causa Bellae Insulae.
[Col. 1321A]

GERARDUS, Engolismi episcopus et sanctae Romanae Ecclesiae legatus, CONANO, comiti strenuo et illustri principi Britanniae, salutem et benedictionem.

Quia vos pacem ac justitiam diligere audivimus, gaudemus, sic enim boni principes faciendo, summi Regis gratiam adipiscuntur. De vobis vero speramus quoniam de bonis initiis ad provectum in melius semper intendatis, sicut e contrario de malis initiis ad augmentum malorum pertingitur. Sanctorum igitur apostolorum benedictionem vobis impertimur, et ut honorem sanctae Dei Ecclesiae exhibeatis, ut ipse principatum vestrum conservare dignetur, [Col. 1321B] exhortamur. Porro abbatem Kemperlegiensem ac monasterium illud quod antecessores vestri religionis intuitu in honore sanctae crucis fundaverunt, attentius defensioni vestrae commendamus. Quod autem audivimus quia personis terrae vestrae interdicitis ne ad justitiam sanctae Romanae Ecclesiae veniant, valde miramur quod nec reges nec caeteri principes facere praesumunt, praecipue cum antecessores vestros, sicut in scripturis reperitur, a vicario beati Petri, scilicet domino papa, principatum suum tenuisse manifestum sit. Quod si pravo alicujus consilio facere volueritis, noveritis pro certo sanctae Romanae Ecclesiae sententiam et gladium beati Petri vobis et principatui vestro imminere.



II. Litterae Gerardi Engolismensis episcopi ad Corisopitensem episcopum.
[Col. 1321C]

GERARDUS, Engolismensis episcopus ac sanctae Romanae Ecclesiae legatus, ROBERTO, Corisopitensi venerabili episcopo, salutem et benedictionem.

Dilectioni vestrae mandamus quod si comes Conanus vestrae terrae in res Kemperlegiensis abbatis manus suas injicere praesumpserit, eum interdicatis, et totam terram ejus quae in episcopatu vestro est, divinis officiis privetis. Quod si tantum sacrilegium sine justitia, quod absit! sustineretis, noveritis pro consensu vobis canonicam sententiam imminere.



III. Datum et definitum judicium de controversia super Bellam Insulam inter Rotonensem et Kemperlegiensem abbates, a Gerardo, Engolismensi episcopo et sanctae Romanae Ecclesiae legato.
[Col. 1322A]

Ego GERARDUS, Engolismensis episcopus et sanctae Romanae Ecclesiae legatus, praesentibus et futuris notum fieri volo quod fratres nostri Herveus, abbas Rotonensis, cum Briccio Nannetensi episcopo et quibusdam monachis suis et Gurhandus, Kemperlegiensis abbas, cum Roberto Corisopitensi episcopo et quibusdam monachis pro controversia quam inter se habebant super terram quae Bella Insula vocatur, in curiam nostram venerunt. Cumque rationes suas pars utraque exposuisset, et nos super rationibus eorum judicii sententiam dare intenderemus, [Col. 1322B] praedictus abbas Rotonensis, quia se insufficienter ad causam munitum sentiebat, a nobis inducias postulavit; cujus petitioni curiae nostrae consilio acquiescentes, inducias ei postulanti concessimus. Termino itaque constituto, praefatus abbas Kemperlegiensis iterum pro agenda causa sua paratus in curiam nostram venit; abbas vero Rotonensis minime venit, excusationes tamen suas, alias postulans inducias, per nuntium suum praetendit. Cum autem praedictus abbas Kemperlegiensis ut causae suae finem imponeremus obnixius instaret, habito iterum curiae nostrae consilio abbati Rotonensi inducias annuimus. Interim vero termino causae eorum a nobis affixo nondum transacto, supra nominatus abbas Rotonensis, sinistro usus consilio, [Col. 1322C] ecclesiastica censura saeculari tyrannidi posthabita, terram dictam Bellam Insulam, de qua controversia erat, per violentiam Conani Britanniae comitis ingressus, homines Kemperlegiensis monasterii armata manu inde expulit atque irrationabiliter occupavit. Unde nos cum supra tanta injuria clamorem susciperemus, abbatem Rotonensem ut de tanta tamque enormi invasione termino dato paratus respondere veniret, litteris et internuntiis nostris praemonuimus. Quo termino tam ipse quam Kemperlegiensis abbas praesentes ante nos adfuerunt. Cum vero a nobis admoneretur ut de praedicta invasione responderet, excusationes praetendere coepit, et se minime acturum ad praesens de invasione respondit. Nos igitur eum subterfugere nec canonicas [Col. 1323A] excusationes praetendere audientes, una cum fratribus nostris Petro Santonensi electo, Hugone abbate Sancti Eparchii, Iterio magistro scholarum Santonensi, Hugone Cenomannensi canonico, Gurhando Kemperlegiensi abbati in vestituram praedictae insulae plenariam adjudicavimus; eumque quantum ad nos pertinuit salvo jure Rotonensis monasterii investivimus, atque abbati Rotonensi qui praesens aderat, praecepimus ut homines suos inde revocaret, et abbati Kemperlegiensi investituram suam quiete dimitteret. Interfuerunt autem huic nostro judicio praedicti fratres qui una nobiscum judicaverunt, Renaldus quoque prior Vertanensis, Tiso, Vitalis, Nannetensis episcopi clerici, Guillelmus, Guardrardus, Guillelmus, Geraldus, Renaldus [Col. 1323B] Santonenses clerici, Richardus, Jubanus, Raimundus, Aldradus, Teduinus Engolismenses canonici et plures alii clerici et laici.

Et ut hoc nostrum judicium firmius et certius permaneat, propria manu nostra subscripsimus et auctoritatis nostrae sigillo muniri fecimus.

Actum est autem Engolismae anno Incarnationis Dominicae 1117 indictione decima, regnante Ludovico rege Francorum, regis Philippi filio.



IV. Litterae item legati ejusdem ad Morvanum Venetensem episcopum.

GERARDUS, Engolismensis episcopus et sanctae Romanae Ecclesiae legatus, MORVANO Venetensi episcopo, salutem et benedictionem.

[Col. 1323C] Cum fratres nostri Herveus abbas Rotonensis et Gurhandus abbas Kemperlegiensis pro causa Bellae Insulae in curia nostra praesentes adessent, judicavimus quod abbas Rotonensis Kemperlegiensem abbatem de Bella Insula investiret, quoniam eum sine audientia et judicio laica manu exspoliaverat. Ad quam investituram plenarie faciendam minus mensis spatium terminum posuimus, et nisi infra terminum investiretur, proprio ore nostro abbati Rotonensi et sacerdotis et abbatis officium interdiximus, atque abbatiam totam divinis officiis privavimus. Mandamus itaque fraternitati tuae atque apostolicae sedis auctoritate praecipimus, ut hoc interdictum nostrum et in abbate et in abbatia firmiter et inconcusse teneri ex nostra et tua parte [Col. 1323D] facias.



V. Item ejusdem litterae ad omnes Britanniae episcopos.

GERARDUS, Engolismensis episcopus et sanctae Romanae Ecclesiae legatus, venerabilibus fratribus BRICCIO Nannetensi, MARBODO Redonensi, MORVANO Venetensi, RIVALLONO Aletensi, caeterisque Britanniae episcopis, salutem et benedictionem.

Dilectionem vestram nosse volumus quod Rotonensem abbatem pro invasione quam super Kemperlegiense monasterium fecerat, auferendo ei suam meliorem possessionem, ante praesentiam nostram vocavimus, eumque de tanta praesumptione correximus, [Col. 1324A] consilioque sapientum virorum adjudicavimus, ut Kemperlegienses fratres cum omnibus sibi ablatis ex integro revestiret, eique competentem terminum praefecimus quo id adimplere deberet, quod ni faceret et sacerdotis et abbatis officium ei interdiximus, sibique et suis monachis introitum ecclesiae prohibuimus. Abbas vero Rotonensis sua Kemperlegiensibus fratribus non restituit, nostrum interdictum imo sanctae Romanae Ecclesiae fregit, et adhuc frangere praesumit. Unde fraternitati vestrae mandamus ut in ecclesiis et conventibus vestris eum publicetis, et pro schismatico et excommunicato habeatis, et parochianis vestris enuntietis quatenus Rotonense monasterium non visitent, nec se ad sepulturam ibi tradant. In obedientiis [Col. 1324B] quoque et cellis eorum quas in vestris episcopatibus habent divinum officium fieri prohibete. Insuper ex parte nostra Conanum comitem diligenter convenite, ut infra triginta dies tantam tamque praesumptuosam invasionem absque dilatione corrigat: quod ni fecerit, in eum et in totam terram suam gladium sancti Spiritus terribiliter exeremus



VI. Item litterae ejusdem ad Herveum Rotonensem abbatem de invasione Bellae Insulae et de inobedientia.

GERARDUS, Engolismensis episcopus et sanctae Romanae Ecclesiae legatus, HERVEO Rotonensi abbati.

[Col. 1324C] In exordio epistolae te salutarem, nisi quia interdictum nostrum contemnis, et cum monachis tuis schismaticis factis scienter participas. Apostolicae siquidem sedis auctoritate te invitamus, ut concilio quod in secunda hebdomada imminentis quadragesimae Engolismae celebraturi sumus, remota omni occasione, intersis, de invasione Bellae Insulae et de inobedientia quod justitia dictaverit suscepturus.



VII. Ad Morvanum Venetensem episcopum.

GERARDUS, Engolismensis episcopus et sanctae Romanae Ecclesiae legatus, MORVANO venerabili Venetensi episcopo, salutem et benedictionem.

[Col. 1324D] Adversus pullulantia vitia et enormitates in Ecclesia et populo Dei emergentes, ex praecepto domini nostri papae concilium in secunda hebdomada imminentis Quadragesimae Engolismae celebrare disposuimus. Ad quod fraternitatem vestram invitamus, atque apostolicae sedis auctoritate vobis praecipimus, ut Herveum Rotonensem abbatem ex nostra et vestra parte, quod remotis occasionibus eidem concilio intersit, invitetis. Quod si a tanto conventu se subtraxerit, procul dubio canonicae districtionis sententiam suscipiet.





VIII. Litterae Ermengardis comitissae ad Gerardum Engolismensem legatum

Venerabili domino et pio patri GERARDO, Engolismensi [Col. 1325A] episcopo et sanctae Romanae Ecclesiae legato, ERMENGARDIS comitissa, humilis vestrae humilitatis ancilla, salutem.

Benevolentiae vestrae gratias ago quod humilitatem meam et salute vestra et benedictione imo et oratione dignemini. Quod autem mihi imponitis ut inter monachos concordiam et pacem reformare studeam, pro imperio vestro libens amplector: unum mihi molestum est, quod Rotonenses et interdictos tenetis et excommunicatos. Hoc si vestrae discretioni placeret, ad tempus oporteret relaxari, praesertim cum filius meus in hoc se maxime gravari et monachos injuriari queratur. Quidquid enim hic fecit, ex praecepto domini papae et vestro asserit se fecisse, et si quid aberravit, judicio episcoporum [Col. 1325B] suorum praesto est emendare; sed et in conspectu vestro, si ad locum idoneum accedatis, de omnibus responsurum se dicit, et quod justitia exegerit hoc facturum. Bene igitur feceritis si inducias usque ad concilium vestrum et comiti detis et monachis. Kemperlegienses quoque, quaeso, interim ad nos dirigite, ut de concordia Deo annuente tractemus: sed et dominum Corisopitensem per vos rogamus, ut redeat, plenam a filio meo secundum consilium episcoporum consecuturus justitiam vel assecuturus concordiam. Sin autem nihil horum prudentiae vestrae sedet, filius meus in concilio vestro quod ei ratio ostenderit, per episcopos et abbates suos vobis respondere curabit.





IX. Ad Gislebertum Turonorum archiepiscopum litterae Conani comitis.
[Col. 1325C]

GISLEBERTO, Dei gratia Turonensi archiepiscopo dilecto suo dulcissimo, CONANUS Britannorum dux, salutem et servitium.

Grates de bono quod mihi mandare dignati estis vobis non modicas refero: de hoc autem quod de episcopo Corisopitensi et abbate suo mihi mandastis, vobis respondeo me, si error fuit, jussu domini papae erravisse, et libentissime vestro consilio et Britanniae episcoporum me malefactum emendaturum, aut si ipsi malunt, rectitudinem coram vobis et Britanniae episcopis facturum. Unde vobis mando et multum imploro, ut nostri gratia ad unum istorum illos moneatis.





X. Gisleberti Turonorum archipraesulis litterae ad Conanum comitem.
[Col. 1325D]

GISLEBERTUS, humilis Dei gratia Turonorum minister, dilecto filio CONANO illustri Britanniae duci, salutem et benedictionem.

In primis debitas vobis gratias referimus, quod nuntium nostrum ad vos, sicut ex verbis ipsius accepimus, honorifice suscepistis: multo etiam gratius nobis fuit quod ad deprecationis et petitionis nostrae legationem benignius si perficitis respondistis. De eo tamen quod consilio domini papae vos errasse, si error fuit, significastis, pro certo scitote quod quasdam ipsius litteras ad vos de querela Corisopitensis [Col. 1326A] episcopi et Kemperlegiensis abbatis, quasdam etiam ad dominum legatum de eodem negotio vidimus, in quibus, salva vestra gratia dico, consilium illud papae quod dicitis nequaquam consonat. Caeterum quod illud emendare promittitis, et consilio nostro sive judicio atque confratrum nostrorum episcoporum Britanniae de re ista satagere, multum nobis placet, et inde vobis referimus gratias. Est itaque consilium nostrum ipsos confratres nostros, Corisopitensem scilicet et Kemperlegiensem abbatem, ad dilectionis vestrae benignitatem dirigere, et vos tanquam charissimum filium deprecari et exhortari fideliter, quatenus in hac re commonitionibus seu etiam praeceptis domini papae Paschalis, praeceptionibus quoque praedecessorum [Col. 1326B] ejus pontificum, quorum privilegia de hac possessione Kemperlegiensis monasterii vidimus, nequaquam obsistere studeatis. Potius juxta consilium domini papae Paschalis et Engolismensis legati adjudicatam perceptionem Kemperlegiensem abbatem vos pleniter investire laudamus, deprecamur, monemus, et si querelam istam consilio fratrum nostrorum episcoporum Britanniae pacificare, Deo juvante, potestis, volumus et concedimus. Verum, quod absit! si ad praesens pacatum finem non est habitura, nos per Dei gratiam opportuno tempore et loco, juxta quod petitis et nos debemus, justitiae utriusque partis non deerimus.





XI. Lugdunensis et Bisuntinae Ecclesiae archiepiscopi ad Engolismensem episcopum.
[Col. 1326C]

Egregio fratri GERARDO, reverendo Engolismensi episcopo et apostolicae sedis vicario, JOCERANNUS Lugdunensis Ecclesiae servus, et ANSERINUS Bisuntinus archiepiscopus, salutem et vestri sacerdotii dignitatem.

Judicium quo discretio vestra controversiam quae inter Gurhandum abbatem Sanctae Crucis Kemperlegiensem et Herveum Rotonensem abbatem terminavit, dominus papa audiens et auctoritate litterarum suarum, quidquid inde feceritis, corroboravit. Nos igitur de justitia ac rectitudine vestra plurimum confidentes, summopere vestram deprecamur dignitatem, quatenus praefatum judicium, a [Col. 1326D] domino papa confirmatum, perpetuo teneri et observari facientes, abbati Sanctae Crucis justitiam competentem ac legitimam faciatis, donec jus Ecclesiae suae in pace possideat, scientes nos pro certo multo his majora pro vobis facturos, si ope nostra in aliquo negotio indigeretis. Optamus vos semper bene valere et in omnibus viriliter agere.





XII. Exemplar litterarum Paschalis papae ad Engolismensem legatum.---Afflictum consolatur. Interdictum abbati Rotonensi illatum confirmat.

»Paschalis episcopus,« etc.

»Fraternitati vestrae,« etc.

Vide in Paschali, Patrologiae t. CLXIII, sub num. 502.





XIII. Ejusdem ad Conanum comitem. Hortatur cogat monachos Rotonenses ut Bellam Insulam monachis Kemperlegiensibus restituant.
[Col. 1327A]

»Paschalis episcopus,« etc.

»Nosse debes,« etc.

Vide ubi supra, sub num. 503.





XIV. Exemplar chartulae Conani comitis de redditione et confirmatione Bellae Insulae.

In nomine sanctae et individuae Trinitatis, ego CONANUS humilis Britanniae dux, cum sorore mea Hadeuguis, et matre mea Ermenjart, dono et concedo pro salute animae meae et parentum meorum monasterio quod Kemperlegii in honore sanctae [Col. 1327B] crucis constructum est, terram quae Bella Insula vocatur cum omnibus redditibus suis, ut pater meus Alanus fecit, et avus Hoel, et atavus Alanus. Calumniam namque Rotonensium, quae in nostro tempore per cupiditatem et invidiam super hac terra orta est, et pro qua dominus Robertus Corisopitensis episcopus cum clero Cornubiae, et Gurguandus Kemperlegiensis abbas cum monachis suis per annum et fere dimidium perstiterunt, falsam esse atque omnino sopitam apostolica auctoritate atque judicio novimus, ad quam Herveum Rotonensem abbatem, et Gurchandum Kemperlegiensem abbatem pro controversia quam super hac terra habebant, misimus. Nunc igitur praedictam insulam cum omnibus sibi [al. suis] pertinentibus, quam Herveus [Col. 1327C] Rotonensis abbas per vim meae potestatis invaserat, pro qua invasione cum tota abbatia sua ultra spatium unius anni apostolica auctoritate juste interdictus atque excommunicatus fuerat, Kemperlegiensi monasterio et omnibus monachis ibidem manentibus in manibus Gurchandi ejusdem ecclesiae abbatis sine aliqua per me vel per meos posteros ulterius inquietudine in perpetuum reddo. Monachum etiam quem abbas Rotonensis de saepe dicta insula secum adduxerat, de Rotonensi claustro ad suum locum reddi feci. Quicunque autem Kemperlegiense monasterium pro hac re amplius inquietaverit, apostolica auctoritate percutietur et nostra consulari severitate quassabitur.

[Col. 1327D] Actum est hoc Rotoni anno 1118 incarnati Verbi, in praesentia domini Roberti Corisopitensis episcopi, et Marbodi Redonensis episcopi, et Briccii Nannetensis episcopi, et Morvani Venetensis episcopi.

Testes vero hujus rei sunt hi . . .



XV. Relatio seu notitia controversiae praedictae facta a Gurhedeno monacho Kemperlegiensi.

Notum sit omnibus a nemine Rotonensium abbatum calumniam ullam usquam nostro monasterio illatam fuisse, sed concordi fraternitate utriusque monasterii abbates et conventus unanimiter vixisse, donec illorum quidam Herveus abbas comitis fultus auxilio, impetivit nos, cujus illatam injuriam veridica [Col. 1328A] aequitatis ratione cooperante Spiritus sancti gratia adnihilavimus. Sed primum videamus quot abbates utriusque partis fuerunt, et quam concorditer fuerunt. Sanctus igitur Gurloesius Sanctae Crucis ecclesiae primus abbas existens, eam annis viginti quinque in quiete et pace bona gubernavit, per quem in vita Deus multa ostendit miracula, nunc quoque in morte usu quotidiano plurima declarantur. Huic autem sanctus Joannes in regimine eidem ecclesiae succedens, sine vi et sine calumnia nondecim annis vixit. Hujus multa bona opera, tam clericus quam laicus recitantur. Post hunc autem Vitalis abbas a nullo inquietatus in eadem sede per novem laudabiliter viguit annos, cujus ossa multos sanitati infirmos restituunt. Quartus vero Vingomarus [al. [Col. 1328B] Jungomarius] eamdem adeptus est sedem, quam tribus annis pacifice rexit, cujus corpus in ecclesia Dei Genitricis apud Kemper Sancti Corentini suavissimo redolens odore, aperto sepulcro totum integrum conspicitur. Post hos quoque Benedictus vir satis boni testimonii in eadem gubernatione L et duobus viguit annis. Hic autem sextus abbas, cui falso calumnia objicitur, neque per se neque per episcopum provinciae interpellatus est, antequam injuriose apud, ut aiunt, apostolicum et legatum nobis ignorantibus clamor factus sit. Sed insuper etiam abbas Rotonensis erga tyrannicam et saecularem potestatem, videlicet terrae principem, de insula supradicta fecit clamorem, data et promissa pecunia in supplantationem alterius ecclesiae, nobis [Col. 1328C] nusquam veritatem fugientibus.

Haec autem nostra abbatia a conditoribus suis, Alano et filio ejus Hoelo consulibus et abbatibus supradictis sub tutela et patrocinio sanctae Romanae Ecclesiae in perpetua defensione posita est, pactis atque datis duobus denariis aureis in redditionem singulis annis et ad contactum, acceptis privilegiis a sanctis apostolicis viris, quae in secretario nostri monasterii servantur, et exemplaria in hoc libello continentur. Sciendum est autem ex alia parte quod Catwallonus abbas Sancti Salvatoris, coadjutor fundationis ecclesiae Sanctae Crucis exstiterit; ipse enim priorem suum Gurloesium comiti ad abbatem transmisit, qui etiam fraternitatem nostram [Col. 1328D] ab abbate et fratribus in vita et in morte recepit, atque eis quoque donavit, quod pactum usque hodie scriptum inter utrosque reservatur. Hujus abbas Hugunnanus successor eamdem pactionem firmissima stabilitate tenens nullatenus transgressus est. Post hunc Perrenesius cum summa charitate Kemperlegienses fratres eodem tenore suscepit. Deinde hujus successor Almodus sub vinculo fraternitatis illud idem servavit. Abbas quoque Bili [al. Vili] nomine, aliorum praedecessorum in pace eadem servavit. Post hos Robertus mutuam utriusque loci devotionem jam dictae fraternitatis absque aliqua dissensione retinuit. Justinus etiam confectus senio inviolabilem utriusque partis societatem pari modo custodivit. Gualterus vero quod sui praedecessores [Col. 1329A] firmaverant quandiu vixit pari vinculo amicitiae ratum tenuit. Hi omnes in eadem supradicta fraternitate et societate sine ulla calumnia exstiterunt.

Ne placitum Hervei Rotonensis abbatis et Gurhandi Kemperlegiensis monasterii abbatis in curia Gerardi Engolismensis episcopi et sanctae Romanae Ecclesiae legati aliquantulum ventilatum oblivioni tradatur, scriptum fieri decrevimus. Herveus igitur Rotonensis abbas in primis Bellam Insulam ab Alano consule suo monasterio injuste ablatam fuisse, et deinde suos monachos cum interfectione centum viginti hominum expulisse, sicque de hac injuria in conciliis plerumque clamorem fecisse, sed nunquam justitiam invenisse conquestus est. Abbas [Col. 1329B] vero Gurhandus econtra respondit Bellam Insulam ab Alano consule qui eam haereditario jure possidebat, suo coenobio sine aliqua calumnia datam fuisse, suosque antecessores, scilicet quinque abbates, eam in quiete possedisse, postremo affirmans praedictam insulam a suis praedecessoribus ad minus per tricennium possessam fuisse. Cumque ab eo quaesitum fuisset quot anni erant a fundatione ecclesiae usque ad tempus Benedicti abbatis sui antecessoris, et quo anno Dominicae Incarnationis sua ecclesia fundata fuerat; respondit suam ecclesiam fundatam fuisse anno 1008 incarnati Verbi: a fundatione vero ecclesiae usque ad tempus Benedicti LVI annos. Ad ostendendum quoque calumniam Rotonensium esse falsam, primum abbatem sui monasterii, [Col. 1330A] scilicet sanctum Gurloesium, de monasterio Sancti Salvatoris cum concordia suorum fratrum ab Alano consule quaesitum et electum fuisse. Abbas vero Rotonensis ad haec respondit, ideo suos antecessores sanctum Gurloesium abbatem concessisse, quia eadem insula vivente S. Gurloesio sibi non fuerat ablata. Sed cum a Rotonensi abbate quaesitum fuisset, ubi et quando, et apud quem calumniam fecerat; respondit Huguimarium abbatem sui monasterii apud Leonem papam Vercellis de sancto abbate Gurloesio Kemperlegiensi clamorem fecisse, ubi rationi in contrarium inventus est. Dixerat enim superius, tempore praedicti Sancti eamdem insulam sui juris fuisse. Praeterea addidit super hac re Santonas Redonis, Suldunis, suos monachos [Col. 1330B] clamorem fecisse. Iterum cum ab eo quaesitum fuisset utrum inde haberet scriptum per manum alicujus cardinalis datum, vel testes quos praesentaret, dixit se testes non habere, sed scriptum tamen non sigillatum domi remansisse. Iterum quaesitum fuit ab eo quis abbatum Kemperlegii praefatam insulam sibi suisque abstulit; respondit Benedictum abbatem Hoelumque consulem suum fratrem ante dictam insulam sibi suisque abstulisse, ubi plane mentitus est, quia in initio rationis suae ab Alano consule insulam sibi ablatam fuisse retulit. Quam causam ita investigatam aliquandiu legatus suique usque ad medium Quadragesimae induciati sunt.




[Col. 1330]
GERARDI CHARTA Qua controversiam inter Bernardum vicecomitem de Comborn et abbatem Usercensem de loco de Amanzenas ortam dirimit. (Anno 1116.)
[BALUZ., Miscell. edit. Luc., tom. III, pag. 66.]
[Col. 1329]

[Col. 1329C] Ego GERARDUS, Engolismensis episcopus et sanctae Romanae Ecclesiae legatus, praesentibus et futuris notum fieri volo quod Bernardus vicecomes de Comborn et abbas Usercensis cum quibusdam personis monasterii sui in curiam nostram venerunt, pro controversia quam inter se habebant de quadam terra quam ipse Bernardus pro salute animae suae monachis Cluniacensibus dederat. Abbas autem Usercensis adversus Bernardum et donum ab eo factum his utebatur rationibus, dicens quod terra illa quam Bernardus ad aedificationem faciendam praedictis monachis dederat erat de alodio Sancti Petri Usercensis, quod Oddo comes de Marchia sancto Petro Usercensi dederat. Aliam insuper praetendebat rationem, dicens quod ecclesia Trainiacensis, in cujus parochia illud aedificium fiebat, erat Sancti Petri Usercensis jus, quam quidam [Col. 1330C] presbyter monasterio Sancti Petri Usercensis donavit, et post aliquantum temporis Umbaudus Lemovicae sedis episcopus cum consilio Gausberti archidiaconi et Bosonis archipresbyteri eidem monasterio donavit. Ad donum vero episcopi astruendum relationem ipsius doni chartam conscriptam protulerunt. Ad haec praedictus vicecomes Bernardus respondit, dicens quod terra illa nomine Amanzenas de alodio comitis Marchiae non erat, sed suum proprium alodium ab avis et proavis esse asserebat, quod in manu fratris nostri Eustorchii Lemovicensis episcopi monachis Cluniacensibus ad aedificationem faciendam dederat. Quod autem Umbaudus Lemovicensis episcopus donum ecclesiae Trainiacensis eis fecisset se omnino ignorare dicebat. His itaque auditis utriusque partis rationibus, una cum venerabilibus fratribus et coepiscopis nostris [Col. 1331A] Lemovicensi, Petragoricensi, Agennensi canonica auctoritate judicavimus quod Bernardus praedictus vicecomes comiti Marchiae, si ab eo impeteretur infra quadraginta dies ab eo die quo judicium factum est de alodio quod per donum comitis Marchiae Usercenses monachi obtinere nitebantur, quantum exigeret ratio responderet. Et quia charta quam super dono Umbaldi episcopi de ecclesia Trainiacensi protulerant canonicam firmitatem non habebat, cum praedictis episcopis judicavimus ut instra eosdem quadraginta dies duos legitimos testes producerent qui rationabiliter probarent se vidisse et audisse quod praefatus episcopus Trainiacensem ecclesiam cum consilio praedicti Gausberti archiadiaconi et Bosonis archipresbyteri monachis [Col. 1331B] Usercensibus dedisset, interim vero monachi Cluniacenses terram illam quam Bernardus vicecomes eis dederat quiete tenerent et aedificarent.

Interfuerunt autem huic nostro judicio praedicti [Col. 1332A] fratres episcopi et assensum praebuerunt, Ildebertus, Geraldus, Lemovicenses archiadiaconi, Arnaldus Guillelmi, Guillelmus de Nanclars, Petragoricenses archidiaconi, Gaufridus Agennensis archidiaconus, Petrus Engolismensis praecentor, Esdradus, Julianus, Raimundus Engolismenses canonici, Helias de Gimello et Rennulfus de Garait Lemovicenses archipresbyteri, et multi alii venerabiles clerici.

Et ut hoc nostrum judicium firmius et certius habeatur et teneatur, propria manu nostra subscripsimus et sigillo nostro muniri fecimus.

Ego Girardus, Engolismensis episcopus et sanctae Romanae Ecclesiae legatus, subscripsi.

Actum est autem hoc judicium in Petragoricensi [Col. 1332B] episcopatu, castello quod Exidolium vocatur, anno incarnati Verbi 1116, indictione VIII, regnante Ludovico, rege Francorum.




ANNO DOMINI MCXXXVI
DOMNI ODDONIS ABBATIS S. REMIGII REMENSIS




[Col. 1331]
EPISTOLA AD THOMAM COMITEM De quodam miraculo S. Thomae apostoli [(1) 1Kb]

[Col. 1331C] Salutare est omnibus Christiani nominis cultoribus semper quaerere et audire aliquid aedificativum, et quantum sit Dominus in sanctis suis mirabilis cognoscere relatione fidelium. Cum enim te avidum super hoc cognoverim, juxta petitionis tuae admonitionem, quae in curia Romana vidi et audivi, scripto tibi intimare volui. Aderam anno praesenti, feria scilicet sexta post Dominicae Ascensionis solemnitatem, ante domni papae praesentiam, de nostris videlicet negotiis locuturus, cum subito adfuit quidam qui legatos Byzantei, id est Constantinopolitani imperatoris, adesse pro foribus nuntiaret. Exhilaratus vero domnus papa super tanti nominis legatis, ex latere suo episcopum misit, ut eos honorifice introduceret sibique praesentaret. Veniunt, salutatoque [Col. 1331D] papa universali et plerisque curialibus, de salute imperatoris suorumque qualitate, prout fuerant sciscitati, satis honeste retulerunt. Causa autem eorum haec fuit. Intererat cum eis Indiae archiepiscopus, vir satis honestae formae, et juxta linguae suae notitiam eloquentissimus, qui sociali adjutorio defuncti sui principis destitutus, consilii causa ad [Col. 1332C] praedictum imperatorem jam pridie venerat. Cumque imperator petitionem ejus audiisset, et ex familiaribus suis unum principem dedisset, quasi perfecto negotio ad propria redire disposuit. Cumque iter ageret, novum principem morte impediente amisit. Quo tumulato, imperatorem repetiit, doloris sui causam nuntiaturus. Imperator vero consolatus eum, ne doleret admonuit, principem recepit alterum imperatoris munificentia. Tunc archiepiscopus aliquantulum mitigato dolore agit iter, sed non peragit. Repentinus enim secundi interitus principis duplicato dolore vehementer eum turbavit. Quid ageret ignorabat, incertum quippe habebat an imperatorem repeteret, an incoeptum iter imperfecto negotio peragere deberet. Vicit tandem virilis consilii [Col. 1332D] strenuitas imminentis periculi jacturam, suorumque exhortationibus relevatus, et ne desperaret admonitus, retrogradum iter arripuit, seque pii imperatoris oculis diri infortunii bajulus repraesentavit. Cognito igitur imperator inopinatae rei eventu obstupuit, et petitioni archiepiscopi satisfecisse se dicens, tertium mittere denegavit. Humilis autem [Col. 1333A] archiepiscopus vix multis lacrymis impetravit ut Romanam curiam ei visitare consilii gratia liceret, et legatos imperatoris cum litteris deprecatoriis secum ducere valeret. Cumque in curia esset, quibusdam palatinis praeesse se Ecclesiae illi referebat, in qua beati apostoli Thomae corpus requiescere dicebatur. Inter caetera vero quae de situ ecclesiae thesaurorumque opulentia et ornamentorum varietate enarravit, unum disseruit, quod non sine admiratione aures audientium capere possunt. Praedicti apostoli ecclesia magnae altitudinis fluvio ex omni parte clauditur, qui discurrentibus aquis, septenni etiam puerulo, octo ante festivitatem apostoli diebus, totidemque post festivitatem, prae nimia siccitate se viabilem praebet. In ipsa autem solemni die [Col. 1333B] collectis in unum totius provinciae proceribus, omnique clero et populo, post multas lacrymas altaque suspiria archiepiscopus cum sui sociis ordinis ad beati apostoli feretrum accedit, et ex eo cum magna reverentia corpus levatum in cathedra pontificali decenter [Col. 1334A] collocat, primusque tanti advocati pedibus advolutus, oblationis suae munere apostolum honorat. Beatus vero apostolus brachium erigit, manumque aperit, et quidquid ei ab universis nostrae fidei cultoribus offertur, gratanter accipit. Si quis vero haereticus populo admistus, quasi pro devotione in manu apostoli aliquid ponere nititur, claudit sanctus manum, et nefanda munera accipere denegat. Cumque talia relatione quorumdam in auribus domini papae sonuissent, adesse jussit episcopum, et ne amplius in palatio falsa seminaret, sub anathemate prohibero voluit. Veritati enim contrarium esse videbatur quod de apostolo divulgasset. Episcopus autem coram omnibus nil esse verius affirmabat, et assensu domini papae sacrosancti Evangelii juramento [Col. 1334B] ita esse comprobavit. Credidit tandem dominus papa, credidit et omnis curia, et apud omnipotentiam divinam apostolum majora impetrare posse acclamabant.




[Col. 1333]
DOMNI ODDONIS ABBATIS S. REMIGII CHARTA DE FUNDATIONE CARTHUSIAE MONTIS DEI In dioecesi Remensi [(2) 2Kb] .
(MABILLON., Annal. Bened., VI, append. p. 664.)

[Col. 1333C] Universorum Domino, qui est summa sanctitas, famulantibus et in sacro religionis proposito perseverantibus, maxime his qui abjectis saecularium negotiorum sarcinis, jam praegustant in tranquillitate vitae quam suavis est Dominus, nos benignos esse convenit; et non solum eorum necessitatibus aliquod levamen impendere, verum etiam si quid eis dovotio fidelium contulerit, ut illaesum ad ipsorum usus permaneat, sollicite curare. Idcirco memoriae cunctorum, tam praesentium quam futurorum, fixum esse volumus, quod ego Oddo, humilis minister ecclesiae Beati Remigii, totumque capitulum ejusdem monasterii, communicato mecum labore, prompta voluntate et pia devotione benignum praebentes assensum, [Col. 1333D] coenobium in quo usus et sacras consuetudines [Col. 1334C] Carthusiani honesti moribus fratres teneant et custodiant, in fundo ecclesiae nostrae, videlicet in loco qui nunc Mons Dei nuncupatur, nam antiquitus vocabatur Mons Bosonis, in honore beatae Virginis Mariae et S. Joannis Baptistae construximus. Hoc totum factum est consilio domni Hugonis Gratianopolitani episcopi, necnon et assensu reverendi Guigonis, Carthusiensium pauperum prioris, qui et primos sacrae hujus institutionis magistros ad nos misit, et locus ille ut Mons Dei vocaretur, praecepit et statuit. Venerabilis etiam Raynaldus, secundus Remorum archiepiscopus, in hoc opere strenuus cooperator exstitit, et ejus voluntate et consilio evocatio Carthusiensium fratrum facta est, et constitutio [Col. 1334D] loci.

[Col. 1335A] In hoc siquidem monte fratribus ibidem in ordine Carthusiensi Deo militantibus, et secundum sacras ipsius ordinis institutiones, a sanctis eorum praedecessoribus datas, degentibus, praedictum coenobium, et quidquid ecclesia nostra in procinctu ejusdem coenobii infra subscriptos terminos possidebat, communi totius capituli nostri assensu gratanter, et ab omni censu et exactione liberum dedimus. Concessimus etiam ut terras, quas rustici infra eosdem terminos possidebant, si dono vel pretio praedicti fratres acquirere poterint, libere et absque ullo censu in perpetuum habeant. Similiter de omnibus, quae ibi Richardus Mosomensis abbas cum suis fratribus, et domnus Ursio S. Dionysii abbas et ejus congregatio habebant, liberam donationem, et [Col. 1335B] ab omni querela absolutam prompta devotione obtulerunt et dederunt. Willelmus etiam Sethona, et Nicolaus de Burgo, et Guido de Altreio quidquid ibi tenebant, et quod usibus pauperum Christi utile ac necessarium visum est, pro remedio animarum suarum pari libertate dederunt.

Hi sunt termini quibus praedicta loca limitantur: ab orientali plaga versus meridiem, ab Asia usque ad rivulum qui defluit in Amosias, ab Amosiis usque ad viam regiam, a via regia sicut tendit usque in Forest, de Forest per verticem Montis Rouel sicut vergit usque in Chermel, de Chermel usque Buten rivulum, a Buten sicut defluit usque in Barum fluvium. Item ab Asia versus septentrionalem plagam [Col. 1335C] usque ad rivulum qui dicitur Altrepa, sicut idem rivulus defluit in Barum. Ut autem haec munificentia nostra in perpetuum vires obtineat, et inconvulsa illibataque in omne conservetur tempus, et permaneat, auctoritate privilegii domni Innocentii papae II muniri fecimus. Sed et nos sigilli beati Remigii impressione, et honorabilium adnotatione personarum ac testium roboramus et confirmamus; [Col. 1336A] et quicunque hanc infringere tentaverit, anathematis sententia percutimus.

    Signum Gaufridi Catalaunensis episcopi.
    Sign. Alvisi Attrebatensis episcopi.
    Sign. Oddonis abbatis S. Remigii.
    Sign. Ingulranni Altivillarensis abbatis.
    Sign. Richardi Mosomensis abbatis.
    Sign. Hellini abbatis S. Theodorici.
    Sign. Joranni abbatis S. Nicasii.
    Sign. Albrici S. Basoli abbatis.
    Sign. Ursonis abbatis S. Dionysii.
    Sign. Fulgonis abbatis Sparnacensis.
    Sign. Willelmi abbatis de Mauri Monte.
    Sign. Albrici et Hugonis archidiaconorum.
    Sign. Leonis decani.
    [Col. 1336B] Sign. Gervasii cantoris.
    Sign. Henrici, Gregorii, Rogeri presbyterorum.
    Sign. Bosonis, Raineri, Bernardi diaconorum.


Testes etiam hujus rei sunt: Joscelinus tunc prior, Hugo subprior, Rainaldus praepositus, Sigibertus, Macharius, Hugo apellanus, Gauterus Altreiensis, Arnulfus praepositus, Christianus cantor, Haydericus cellerarius, Otho, Gervasius, Benedictus, Lambertus, item Lambertus, Balduinus, sed et omnis conventus.

Testes etiam hujus decreti et institutionis sunt: de clericis, Drogo decanus S. Timothei, Lethardus, Tomas, Constantius, Nicholaus.

De militibus, Petrus et frater ejus Tomas. De laicis, Tomas villicus, Simon decanus, Walterus, [Col. 1336C] Lambertus, Guido scabini et multi alii.

Actum Remis anno incarnati Verbi 1137, indictione XIII [(3) 1Kb] , regnante Ludovico Francorum rege anno XXX, archiepiscopatus autem domni Rainaldi anno XII ordinationis vero nostrae anno octavo decimo.




[Col. 1335]
EPISTOLA DOMNI ODDONIS ABBATIS S. REMIGII AD WIBALDUM ABBATEM STABULENSEM.

(Vide in Wibaldo, infra.)




ANNO DOMINI MCXXXVI
ADALBERTUS MOGUNTINUS ARCHIEPISCOPUS




[Col. 1335]
NOTITIA
(Dom MARTÈNE, praef. ad tom. I ampl. Collect., p. XXXIII)

[Col. 1335] Rothardo successit in sede Moguntina non minus sincerae in sedem apostolicam observantiae quam dignitatis haeres Adalbertus, Henrici regis cancellarius, »primus inter primos ejus praecordialis consiliarius, [Col. 1337A] »uti loquitur Otto Frisingensis lib. VII, cap. 14, quique, ut habet abbas Urspergensis, »per omnia secundus a rege semper fuerat.« Is imperatori omnino devinctus, auctor aliquando fuerat ipsi ut Paschalem papam investituras sibi retinentem custodiae traderet. At vero post concilium Lateranense, damnato privilegio, pravi consilii et facti poenitens, in errantem principem conspirans, traditus et ipse custodiae est annis quatuor; unde populi favore eductus, Coloniae ab Ottone Bambergensi praesule sanctissimo consecratus episcopus, bellum imperatori schismatico indixit, nec destitit, donec Calixto papae reconciliaretur. Quantum autem in hanc reconciliationem laboraverit, declarat ipse epistola ad Calixtum papam quae incipit: »In multis et magnis persecutionibus,« etc., ex cujus verbis constat Adalbertum pacis Calixtum papam inter et Henricum imperatorem compositae sequestrum prae caeteris fuisse, illatasque sibi a principe injurias non tam ulcisci quam remunerare studuisse, quippe qui censurarum vinculis eum solvit, a quo fuerat et ipse in vincula conjectus.

Eamdem quoque operam erga suffraganeos adhibuit. Henricus Paderbornensis antistes in concilio Northusano Ecclesiae reconciliatus fuerat abs Rothardo metropolitano, ea tamen lege, ut a pontificali abstineret officio. Fecit illi copiam Paschalis papa, anno 1107, obeundi munia quae sui essent ordinis, uti scribit Gobelinus. At labente imperatore Henrico V videtur et ipse relapsus esse: id quod clare probat Moguntini archipraesulis Adalberti epistola ad episcopum et canonicos Paderbornenses.

Quantum vero laboraverit Adalbertus ut Cunonem Argentinensem reduceret ad Ecclesiae gremium, pluribus disserere opus non est, cum ipsa ejus epistola ad Calixtum papam II id aperte declaret. Fuerat hactenus Cuno, ait Adalbertus, »in obsequio regis assiduus,« atque »inter primos amicos imperatoris habebatur.« Spirae comitiis, anno 1108 celebratis, adfuit, ibidemque anno 1111 exsequiis Henrici Senioris; anno vero 1113 Wormatiae sanctum Pascha cum eo celebravit, uti colligitur ex diplomate monachis S. Maximini dato; comes denique imperatoris individuus, nihil fecit reliqui, quo se apud ipsum poneret in gratia, quippe quem vel etiam errantem et schismati addictum sequi non erubuit. Quid jam ad haec Adalbertus? »Saepe, inquit, eum monuimus, ut Ecclesiae Dei obediret, et ut hac via magis proficeremus, canonicis ut ab ejus errore recederent, et ad unitatem pacis Christi redirent, multoties scripsimus.« Neque sane frequentes illae praesulis optimi commonitiones frustra fruere, subdit enim: »frater noster Cono Argentinensis episcopus statim post Remense concilium misericordiam postulavit, et a cardinali sanctae Romanae Ecclesiae absolutionem recepit. . . . . Postquam autem absolutus fuit episcopus, corde et corpore ab imperatore se subtraxit, et in servitio ac fidelitate Ecclesiae, utcunque injustus et peccator, fidelis tamen et utilis veritatis assertor permansit.« Cum vero hac occasione gravi eum odio insectaretur Henricus, spoliatumque omnibus civitate depulisset, Calixto papae scripsit Adalbertus in gratiam ipsius, »non tamen ideo, inquit, ut injustitiam episcopi studeamus defendere vel approbare;« quae verba haud obscure indicant non uno schismatis crimine notatum fuisse Cunonem, et revera non multo post, hoc est anno 1123, ob Bertholdi ducis necem, cui assensum praebuerat, exauctoratus legitur in Chronico Saxonico: »Cono Stratburgensis episcopus solo nomine, quia in nece Bertoldi ducis consentit, ab episcopatu deponitur.« Unde emendandi sunt scriptores nonnulli qui mortem ejus ad hunc annum referunt, nisi aliunde constet eum hoc ipso anno esse defunctum.




[Col. 1337]
ADALBERTI EPISTOLAE.



I-II Ad Calixtum papam
[Col. 1337A]

(Vide Patrologiae tom. CLXIII, col. 1356, 1357. )



III. Ad Innocentium II papam.

(Vide in Innocentio II, ad an. 1143, Patrologiae tom. CLXXIX.



IV. Ad S. Ottonem Bambergensem.

(Vide in S. Ottone, ad an. 1139, Patrologiae tom. CLXXIII.



V. Ad clerum Ecclesiae Halberstadensis.---Dolet de morte Raynardi eorum episcopi, quod eo inconsulto protesserint ad electionem, et ex alia Ecclesia assumpserint sibi pastorem.
(MARTÈNE, ampl. Collect., I, p. 680, ex ms. S. Germani a Pratis.
[Col. 1337B]

ADALBERTUS, sanctae Moguntiensis Ecclesiae humilis [Col. 1338A] minister et apostolicae sedis legatus, dilectis in Christo qui sunt Halberstadensis Ecclesiae fratribus, abbatibus, praepositis, caeterisque tam majoribus, quam minoribus, spiritum cogitandi quae recta sunt.

De morte charissimi et venerabilis fratris nostri patris vestri Reinbardi [(1) 1Kb] episcopi quantum doleamus et siluerimus omnipotens Deus novit, et ipse qui est veritas, testis est nobis, quam gravi nos moerore affecerit, quod tam subito sublatus est nobis, et cum personis et ecclesiis nostris unum corpus fuerit et anima una, jamdiu exspectantes exspectavimus ut aliquem nuntium vestrum reciperemus super tanta desolatione vestra, qui et de vestra voluntate certiores nos redderet, et nostrae fraternitatis [Col. 1338B] assensum super ordinanda Ecclesia vestra non despiceret. Siquidem parva nos locorum distantia separabat, et suus canonicae institutionis ordo sic [Col. 1339A] fieri postulabat. Vos autem, antiquae discretionis et prudentiae vestrae immemores, et ut de persona nostra taceamus, quid matri vestrae Moguntinae Ecclesiae deberetis, parum attendentes, extra morem ecclesiasticae consuetudinis, in omni causa vestra processistis, quia et de alia Ecclesia personam elegistis [(2) 1Kb] et eamdem quadam nova usurpatione annulo et baculo tanquam investire non abhorruistis. Quod tamen de tam instructa hactenus Ecclesia et tot laboribus et persecutionibus pro obtinenda canonica investitura attrita satis mirari non possumus. Solius enim consecratoris est dare annulum et baculum. Ut autem his omnibus ad praesens supersedeamus, hoc tantummodo fraternitati vestrae rescribimus quod ad fratres nostros Moguntiam tendimus, [Col. 1339B] communicatoque cum eis et quos communicare poterimus consilio, quidquid ad honorem Dei et justitiam ipsius poterimus, libenter plenius vobis respondebimus. Valete.



VI. Epistola Adalberti, archiepiscopi Moguntini, ad H. episcopum et canonicos Patherbornenses.
(MARTÈNE, ampl. Collect., praef. ad tom. I, p. XXXIV.)

Ad Dei misericordia Moguntinensis Ecclesiae archiepiscopus et apostolicae sedis legatus . . . in Christo fratri et coepiscopo H. Patherbrunensis Ecclesiae . . .

Cognoscentes poenitentiam tuam . . . ac Dei misericordia, ut opus bonum quod in te coepit, indeclinabiliter conservare et consummare per ipsius [Col. 1339C] gratiam studeas, de caetero fideliter in obedientia [Col. 1340A] sanctae matris Ecclesiae perseverans, ex consilio et dispensatione fratrum nostrorum, in quorum conspectu de tua causa deliberavimus, infirmitati tuae indulgendum esse decrevimus, et pro temporis necessitate et propagandorum in Ecclesia tua fidelium Christi salute, episcopalis officii administrationem tibi concedimus, in quo domni nostri beatae memoriae papae Paschalis universalis Ecclesiae pontificis auctoritatem sequentes, et nihil novi tanquam ex nobis in Ecclesia Dei statuentes, quae tecum egit, et in quibus te restituit, rata habemus, et sub testimonio fratrum nostrorum episcoporum Coloniensis, Bavembergensis, Corbeiensisque abbatis facta praecipimus, ut apud te permaneant, sine malevolorum ac detractorum injuriosa calumnia. Vobis autem [Col. 1340B] omnibus charissimis dominis et fratribus nostris in Christo et propter Christum monendo praecipimus, praecipiendo monemus, ut amodo cum episcopo vestro, et ipse vobiscum, unum sapiatis, invicem diligatis, quatenus in die messis illius ad aream Dominicam manipulos justitiae reportare valeatis. Tibi autem fratri in Christi visceribus amplectendo, fraternae charitatis affectu consulimus, et auctoritate Dei et B. Petri et nostra injungimus, ut fratres tuos paterna compassione nutrias, amplectaris, foveas, si qui infirmi et imbecilliores erunt, debita eis pietate condescendas, sicque tibi commissis ovibus studeas providere, ut in die Domini illud fidelium servorum Euge ovanter merearis audire. Omnes vos optamus in Domino valere, et fideliter perseverare [Col. 1340C] in unitate sanctae matris Ecclesiae.




ANNO DOMINI MCXXXVII
RAINALDUS II REMENSIS ARCHIEPISCOPUS




[Col. 1339]
NOTITIA
(Gallia Christiana, nov. edit., tom. IX, col. 82)

[Col. 1339D] RAINALDUS II (de Martigny, sive a Pratis), Brientii filius e gente Meduana, in provincia Andegavensi, ex ipso Andegavensi episcopatu translatus favore Ludovici VI regis ad archiepiscopatum Remensem anno 1124; quo etiam anno adfuit consilio Claromontano. Anno sequenti, episcopatus sui primo, altare de Turribus supra Matronam a nobilibus ereptum restituit monachis Cluniacensibus; praeterea tria [Col. 1340D] altaria concessit monachis Nicasianis; subscripsitque regio diplomati quo a Ludovico rege vicedominatus et praepositura Laudunensis quae laicis in beneficium concessa fuerant, eidem ecclesiae precibus Bartholomaei episcopi reddita sunt. Anno 1126 monasterium Igniacense a fundamentis exstruxit cum amplissima dote. Anno 1127, quo tempore legatos habebat Romae, forte ab obtinendum pallium, [Col. 1341A] Witerum comitem Regitestensem propter exactiones quas intulerat villis S. Remigii excommunicatum, sed resipiscentem absolvit [(1) 1Kb] . Eodem anno pactum iniit cum Alberone Leodiensi episcopo pro Bullionensi beneficio. Exemplar pacti hujus, non quale exhibuerunt Sammarthani mancum et mutilum, sed integrum ex Marloto describi curavimus inter instrumenta hujus ecclesiae. Illud autem, quamvis in assignando Ludovici regis anno erraverit librarius, liquet tamen transactum esse anno 1127, non ut nos olim scripsimus [(2) 1Kb] 1137. Unde colligas Rainaldum transegisse non cum Alberone II, sed cum Alberone I. Anno 1128 adfuit Rainaldus comitiis episcoporum a Matthaeo Albanensi episcopo congregatis; canonicosque regulares exactis saecularibus [Col. 1341B] in Sparnacensi S. Martini coenobio stabilivit. Anno 1129, die sancto Paschae, consecravit Durocortori Philippum regem Ludovici VI primogenitum, biennio post exstinctum, praesente Henrico I Angliae rege; quo etiam anno subscripsit ejusdem Ludovici regis praecepto, Argentoliense monasterium regali abbatiae S. Dionysii in Francia restituentis. Eodem anno canonicos regulares constituit aut constitutos confirmavit apud Cisonium; Henniacensis monasterii possessiones confirmavit, et ecclesiam Vallis-Dei Waltero abbati S. Martini Laudunensis concessit. Scripsit etiam Roberto Tornacensi archidiacono [(3) 1Kb] de collocandis in ecclesia Petingensi monachis S. Theodorici, sed quo anno non liquet. Anno 1131, mense Octobri, interfuit concilio Remensi [Col. 1341C] ab Innocentio II summo pontifice celebrato, qui in eodem consessu, rogante Ludovico VI rege, Ludovicum VII consecravit. Anno 1133 interfuit concilio Jotrensi, in quo excommunicati sunt interfectores Thomae prioris S. Victoris Parisiensis. Anno 1134 quaedam largitus est tam abbatiae Igniacensi quae hoc eodem anno peperit abbatiam Signiacensem, quam monachis Majoris-Monasterii ad S. Theobaldum prope Igniacum degentibus; deinde post dedicatam cum septem aliis episcopis Ursicampi monasterii basilicam perrexit ad concilium Pisanum. Anno 1135, redux in suam dioecesim, confirmavit possessiones abbatiae Nicasianae. [Col. 1342A] Anno 1136 confirmavit similiter bona monasterii Septem-fontium. Anno 1137, eodem praesule cooperatore, fundata est carthusia Montis-Dei a monachis Remigianis.

Denique cum ad magnam senectutem pervenisset, vivere desiit anno 1138 juxta computum Romanum; quod colligitur ex charta hoc anno apud S. Theodericum Rainaldi nomine consignata. Corpus ejus Igniacum translatum ad latus altaris versus meridiem conditum est cum hac epigraphe tumulo ejus recentiori, ut credo, manu addita: Ego RAINALDUS A PRATIS, quondam archiepiscopus Remensis, presbyter, credo quod Redemptor meus vivit, et in novissimo die de terra surrecturus sum; et in carne mea videbo Deum Salvatorem [Col. 1342B] meum, Obiit MCXXXVII, XIX Kal. Januar. At sequens inscriptio certius videtur diem et annum mortis retulisse his versibus:

Anno milleno, centeno, ter quoque deno,
Octavoque simul, quum Jani dicitur Idus,
Remensis praesul memorandus obit Raynaldus.

Necrologium Remense de eo similiter haec habet ad Idus Januarii: »Decessit dominus Raynaldus, primum Andegavensis episcopus, postea Remensis archiepiscopus, et requiescit intus, qui emit nobis terram de Hundilicurte, etc., pro suo anniversario.« Caeterum dignissimus praesul satis laudari non potest, quod legitimo pontifici adversus Anacletum antipa [Col. 1342C] pam tenacissime ad mortem usque adhaeserit; quin et fidem ejus, et odium in schismaticos praedicant calumniae et dicteria quibus pseudopontifex in archiepiscopum Remensem apud unum ex episcopis ejusdem provinciae dehiscebat his verbis [(4) 1Kb] : »Quod idiota Remensis, truncus inutilis, in te et in ecclesiam tuam nequiter et impudenter egisse dignoscitur, nequaquam te moeror aliquis seu dolor afficiat, praesertim cum in nos et in Romanam Ecclesiam, cui se juramento astrinxit, quasi ebrius et vino aestuans, histrionum more, multa insolenter vomuerit, ponens quidem in coelum os suum ut lingua ejus transeat super terram. Tanquam alter Dioscorus sedem nisus est apostolicam judicare,« etc.




[Col. 1341]
RAINALDI II ARCHIEPISCOPI REMENSIS EPISTOLAE.



I. Ad Robertum archidiaconum Tornacensem.---Ut in ecclesia Petingensi monachos substituat. (Anno 1130.)
[Actes de la province ecclésiastique de Reims, t. II, p. 206.]
[Col. 1341D]

RAINALDUS, Dei gratia Remorum archiepiscopus, [Col. 1342D] charissimo suo ROBERTO, Tornacensis Ecclesiae venerabili archidiacono, salutem.

Significatum est nobis quod domnus Ingelbertus, signifer comitis Flandriae, impetravit a bonae memoriae Rabodo Noviomensi ac Tornacensi episcopo, ut ecclesia de Petingen libertate donaretur, et monachi [Col. 1343A] in eadem ponerentur: unde et ab eodem episcopo privilegium habuisse et habere dicitur. Postmodum tamen hortatu et rogatu matris suae in eadem ecclesia presbyteros et clericos posuit. Qui siquidem quia contra priorem et meliorem institutionem ibidem positi fuerunt, nec sibi nec ecclesiae proficere potuerunt, imo pene defecerunt. Quocirca dilectionis vestrae devotionem exhortamur, rogamus atque monemus, quatenus pro salute animae vestrae hoc omnimodo efficere studeatis, ut monachi Beati Theodorici qui regulariter vivunt et in sancta religione Deo serviunt, in ecclesia illa ponantur. Intelligimus etenim quod eis est plurimum necessaria, et praeveniente divina misericordia, et vestro adjutorio, per eosdem poterit ad honorem Dei regulariter [Col. 1343B] ordinari.



II. Ad clerum Atrebatensem.---De electione episcopi. (Anno 1130.)
[Actes, etc., ibid., p. 206.]

RAINALDUS, Dei gratia Remorum archiepiscopus. [Col. 1344A] clero, militibus et universae plebi Atrebatensium, salutem.

Credimus quod misericors Deus secundum multitudinem misericordiarum suarum Ecclesiam et urbem vestram respexit et personam sapientem et religiosam sacrisque canonibus competentem in pastorem et episcopum vobis praefecit. Hortamur itaque universitatem vestram ac praesentibus litteris commonemus quatenus ipsum debita reverentia honoretis, ejus salubribus exhortationibus et admonitionibus acquiescatis, et ei tanquam boni filii bono patri in omnibus obediatis. Quia vero per guerrarum infestationes gravia detrimenta longo jam tempore perpessi estis, in remissionem peccatorum vestrorum vobis injungimus quatenus ipsius consilio [Col. 1344B] pacem statuatis, unde auctori et amatori pacis placere valeatis, et unde multiplicem fructum tam in spiritualibus quam in temporalibus a Deo recipiatis. Valete.




[Col. 1343]
RAINALDI II ARCHIEPISCOPI REMENSIS DIPLOMATA.



I. Confirmatio fundationis Sancti Judoci de Nemore. (Anno 1125.)
[Gall. Christ. t. X, col. 303, Instrum.]
[Col. 1343C]

In nomine sanctae et individuae Trinitatis, Patris, et Filii, et Spiritus sancti. Amen. RAINALDUS, divina propitiante misericordia Remorum archiepiscopus, dilecto filio suo MILONI ecclesiae Sanctae Virginis Mariae et Sancti Judoci de Nemore praeposito, et ipsius fratribus qui in eadem ecclesia regularem vitam professi sunt, eorumque successoribus in eadem observantia permansuris in perpetuum.

Religiosis desideriis dignum est facilem praebere consensum, ut fidelis devotio celerem sortiatur effectum. Quia igitur vos, filii in Christo charissimi, [Col. 1343D] divina praeveniente gratia, vitam vestram sub regulari disciplina B. Augustini coercere, et communiter secundum sanctorum Patrum constitutionem, omnipotenti Deo deservire proposuistis, nos votis vestris paterno congratulamur affectu; unde etiam postulationi vestrae juxta petitionem confratris nostri Ingeranni, Ambianensis Ecclesiae venerabilis episcopi, benignitate debita annuimus, vitae namque canonicae ordinem, quam professi estis, praesentis privilegii auctoritate firmavimus, et vos vestraque omnia metropolitanae auctoritatis protectione munivimus, universa etiam ad vestram ecclesiam legitime [Col. 1344C] pertinentia, tam vobis quam successoribus vestris, in perpetuum confirmamus, videlicet terram quam Ingerannus de Monsteriolo dedit, in cujus parte ecclesia fundata est, et quatuor capones quos Erman fridus de Cunniaco et frater suus Ingerannus eidem concesserunt ecclesiae, et terram et nemus quae concessit Rorgo de Tortosonte; ecclesiam de Buiriis, et terram eidem pertinentem, et nemus quae concesserunt Hugo de Ponte et Wiardus de Arguvio; decimas et terram quas Drogo de Selincuria tradidit; decimas etiam et terram quas donavit Balduinus de Cajo in Boloniensi patria; praeterea quaecunque in praesentiarum eadem ecclesia juste possidet, quaecunque etiam in futurum legitime adipisci poterit, firma vobis vestrisque successoribus et inconcussa [Col. 1344D] permaneant, salva in omnibus Ambianensis episcopi canonica reverentia. Statuimus etiam mortuo abbate suo fratribus ibidem Deo servientibus liberam et canonicam habere electionem, dum propositam secundum beati Augustini regulam firmam servaverint religionem. Auctoritate itaque Dei et nostra decernimus, et sub anathemate interdicimus, ut nulli omnino liceat eamdem ecclesiam temere perturbare, aut ejus possessiones vel caetera bona auferre, vel temerariis vexationibus fatigare.

Actum Remis anno Incarnationis Dominicae 1125, indictione III, regnante gloriosissimo Francorum [Col. 1345A] rege Ludovico anno XIX, anno autem archiepiscopatus domni Rainoldi primo.

Fulcradus cancellarius recognovit, scripsit ac subscripsit.

Testes sunt Nicolaus et Hugo archidiaconi Remenses, Bartholomaeus Laudunensis episcopus, Lisiardus Suessionensis episcopus, Robertus Atrebatensis episcopus, Ebalus Catalaunensis episcopus, Ursio abbas Sancti Dionysii, Nicolaus abbas Sancti Nicolai.



II. Charta fundationis monasterii Igniacensis. (Anno 1126.)
[Gall. Christ., t. X, col. 37, Instrum.]

In nomine sanctae et individuae Trinitatis. Ego [Col. 1345B] RAINALDUS, Ecclesiae Remensis licet indignus minister, omnibus qui se sanctae Ecclesiae filios esse cognoscunt bravium supernae haereditatis.

Cum primum ad regimen Ecclesiae Remensis dispositio divina nos evocaret, honestorum virorum cura nobis fuit consortium eligere et eorum contubernio delectari. Visum igitur fuit Spiritui sancto et nobis monachos de Clarisvallibus ascisci, et ut in parochia nostra illius ordinis abbatiam construeremus totis nisibus elaborare. Ad hoc siquidem faciendum libere contulimus eis totam terram de Montaum cum valle sua, et totam costam qua ascenditur versus Curvam-villam, et usque ad silvam quae est versus Longam-villam cum ipsa silva, cum aqua et pratis, terris cultis et incultis. Contulimus etiam [Col. 1345C] eis quidquid habebamus Igniaci cum circumjacentibus silvis, videlicet Forest et Beleis; quidquid etiam juris nostri erat in communi silva, et quidquid a Pontio de Arceio emimus. Haec supradicta ob nostrorum recordationem peccatorum signis et probabilium personarum testimoniis absque ulla retentione eis contulimus.

    Signum totius capituli Remensis Ecclesiae, cujus sigillo haec charta munita est.
    Signum Odonis abbatis Sancti Remigii
    Signum Joranni abbatis Sancti Nicasii.
    S. Guillelmi abbatis Sancti Theoderici.
    S. Ursionis abbatis S. Dionysii.
    Sig. etiam Sugerii abbatis Sancti Dionysii Parisiensis.
    [Col. 1345D] Sig. Nicolai archidiaconi.
    S. Hugonis archidiaconi.
    Sig. Joffridi decani.
    S. Leonis cantoris.
    Sig. Adae, Sig. Alberti, S. Odonis, presbyterorum.
    S. Bosonis, S. Gervasii, S. Drogonis, diaconorum.


Actum Remis anno incarnati Verbi 1126, indictione V, regnante Ludovico Francorum rege anno XIX, archiepiscopatus autem domni Rainaldi anno III.

Fulcradus cancellarius recognovit, scripsit et subscripsit.



III. Pactum inter Rainaldum II archiepisc. Remensem et Alberonem I episcopum Leodiensem, pro Bullionensi beneficio. (Anno 1127.)
[Gall. Christ., ibid., col. 38.]
[Col. 1346A]

In nomine sanctae et individuae Trinitatis. Notum sit omnibus praesentibus, et quorum futura posteritas exspectatur hac praesenti pagina discat quid et quomodo de beneficio Remensis Ecclesiae quod ad castellum quod Bullion dicitur pertinet, cum Alberone venerabili Leodiensium episcopo statuimus. Ego Rainaldus, Remensis Ecclesiae licet indignus minister, beneficium quod Remensis Ecclesiae ab antiquo esse dignoscitur, quod etiam ad Bullionem [Col. 1346B] pertinere nulli dubium est, Alberoni Leodiensium episcopo, et per eum successoribus suis conditione supposita contradidi. Si ob aliquorum infestationem Remensi ecclesiae ingruerit necessitas, dominus Leodiensis episcopus equitatum trecentorum militum singulis annis mihi vel meo ducet cuilibet successori, si quadraginta dies ante praemonitus fuerit. Quod si taliter praemonitus habere se legale vel canonicum impedimentum monstraverit, de praedicta expeditione excusatus erit, ita tamen ut, postquam fuerit expeditus, pactum exsolvat praefixum, eodem rursus termino revocatus. Hunc autem equitatum dominus Leodiensis suo conductu et propriis expensis ducet usque Mosomum, quo postquam [Col. 1346C] pervenerit, Remensis ei cum suis omnibus, et in progressu, et in morando, et in revertendo usque ad Mosomum victus necessaria providebit. In quamcunque vero partem circa Remensem urbem et per decem leugas protrahere hanc militiam, vel habere secum ad obtinendam ecclesiae utilitatem voluerit, per quindecim dies cum expensis eos retinebit, ita ut infra hunc terminum eos reducat usque Mosomum. Si vero eundo vel redeundo aliquid de suis amiserit, de his omnibus archiepiscopus nihil eis recompensabit; quidquid autem lucrati fuerint tam in equis quam in aliis rebus, praeter captos milites, sui juris erit. Si de praedicto beneficio violentia vel infestatio fuerit illata Leodiensi episcopo, Remensis ei consilio aderit et auxilio. Si quae vero [Col. 1346D] contradictio fuerit orta, vel proclamatio digna audivi, non alibi statuet diem audientiae nisi Mosomi, juvabitque eum ad retinendum lege et sententia judiciali. Similiter ibidem et non alias alibi Remensi occurret Leodiensis episcopus, de neglectu hujus servitii, vel pacti praevaricatione tantum responsurus. Quia vero Leodiensis episcopus aliorum more casatorum hominum nobis facere non potuit hominium, octo de suis, quatuor videlicet de castellaniis de Buillon, Gualterum scilicet de Buillon, Ingonem de Mirenvalt, Manassem de Herge, Ingonem filium Lamberti, et quatuor de aliis casatis suis, Cingerum advocatum, Galterum castellanum de Hoio, Rainaldum de Jupperi, Lambertum de Tiembeche, a quibus hominium suscepimus, nobis produxit. Insuper hujus [Col. 1347A] conventionis tenorem, et amicitiae servandae in manu nostra firmavit, quod etiam a successoribus suis Remensi archiepiscopo eodem modo observandum statuit, utrisque tandem episcopis, Remensi scilicet et Leodiensi, sublatis de medio, ab utriusque ecclesiae successoribus pactum omne, ut praediximus, observabitur perpetuo et irrefragabili jure. Item quod Leodiensis episcopus veniens Mosomum firmata amicitia, renovata conventione, redditis hominiis baronum praenominatorum, si supervixerint, vel haeredum sibi succedentium, a Remensi archiepiscopo gratis et absque ulla contradictione certum recipiat beneficium. Si vero quolibet accidente casu aliquando Leodiensis ecclesia praedicti castelli possessione caruerit, ita ut juste reclamare [Col. 1347B] non possit, omnis praescripta conventio inter Remensem et Leodiensem episcopum cassa et annullata maneat. Quia ergo sicut scriptum est, generatio praeterit et generatio advenit, et dictorum aeque ac factorum nostrorum aetas interit, ne processu temporis deleri quod gestum est, aut ambiguitate mutari valeat, hanc nostram conventionem scripto mandavimus, probabilium personarum attestatione firmavimus, insuper additamento nostrae imaginis communiri jussimus.

    Sig. Odonis abbatis Sancti Remigii.
    Sig. Joranni abbatis Sancti Nicasii.
    Sig. Ursionis abbatis Sancti Dionysii.
    Sig. Nicolai archidiaconi
    S. Hugonis archidiaconi.
    [Col. 1347C] Sig. Joffridi decani.
    S. Leonis cantoris, etc.
    De laicis:
    Sig. Henrici de Castellione.
    S. Blihardi de Hercreio.
    S. Nicolai de Burgo.
    S. Radulfi de Radulfi-curte.
    S. Haimonis castellani de Alto-monte.
    S. Balduini dapiferi, etc.
    De Leodiensibus:
    Signum Alexandri archidiacon.
    Sig. Dodonis archidiaconi.
    S. Arnulfi praepositi.
    Sig. Willelmi praepositi, etc.
    De laicis:
    [Col. 1347D] Signum Lamberti comitis, etc.


Actum Remis anno Incarnationis Verbi 1127, indictione V, regnante Ludovico Francorum rege anno V, archiepiscopatus domini Rainaldi tertio.

Fulchradus cancellarius recognovit, scripsit et subscripsit.



IV. Litterae Rainaldi Remensis archiepiscopi de excommunicatione et absolutione Guiterii comitis Regitestensis. (Anno 1127.)
[MARTÈNE, Thesaurus Anecdot., t. I, col. 367, ex chartario S. Remigii.]

Ego RAINALDUS Remensis Ecclesiae, licet indignus, minister, seriem causae excommunicationis simul et [Col. 1348A] absolutionis Guiterii comitis de Reiteste (Réthel) ad posterorum memoriam hac praesenti pagina pertractare dignum studui. Excommunicaveramus praedictum comitem pro injustis consuetudinibus quibus villas S. Remigii, terras et homines opprimebat, et omnem quae ejus ditionis erat terram anathematis vinculo obligaveramus. Hac necessitate compulsus S. Remigii abbas Odo Romam expetiit, Honorio papae mala intolerabilia, quae comes ille Ecclesiae Sancti Remigii inferebat, exposuit. Domnus papa malorum motus acerbitate, excommunicationem in comitem nominatum factam confirmavit, et omnibus suffraganeis Remensis Ecclesiae episcopis, ut eam in comitem promulgarent litteris ad eos directis mandavit. Comes, hujus ignominiae [Col. 1348B] opprobrium ferre non praevalens, praesentiam nostram adiit et satis lacrymosis precibus ut concordiam inter eum et abbatem componeremus nos exoravit. Accito abbate praedicto, aliis etiam abbatibus convocatis et quibusdam Ecclesiae nostrae clericis, causam praedicti comitis diu ventilantes, hoc tandem fine terminavimus. Guerpivit et abjuravit saepe dictus comes in praesentia nostra et totius curiae quod nullam ulterius in villis Sancti Remigii, exceptis hominibus suis capitecensis, exactionem faceret, quod vulgo tallias dicunt, nec ministeriales sui. Guerpivit etiam et abjuravit salvamentum quod a quatuor villis Sancti Remigii exigebat, videlicet a Salice S. Remigii (Saulx-Saint-Remi), a Roisiaco (Roizy), a Basilica-curte et Insula (Isle). Guerpivit [Col. 1348C] et adjuravit lethum, sanguines, redhibitionem hominum Sancti Remigii, qui partes suas non accipiunt. Solitus erat idem comes hominibus suis dare homines S. Remigii, qui de advocatione sua erat. Qui injustis consuetudinibus eos veluti suos opprimebat, quod adjuravit ulterius se non facturum, nec defensor inde alicui existeret, nisi quantum ad advocationem suam pertinet. Haec omnia supradicta in praesentia nostra et totius curiae guerpivit et adjuravit praetaxatus comes, nisi forte si ad eum praepositus S. Remigii clamorem fecerit. Tunc de justitia quam ei faciet, tertiam partem habebit. Juravit praeterea quod pro his omnibus quae dimisit nullam malefacienti occasionem adversus villas et homines S. Remigii exercebit. Si vero aliquid [Col. 1348D] supradictorum quae juravit infregerit, commonitus, nisi infra quindecim dies emendaverit, absque retractatione excommunicationi subjacebit. Praeterea de immodicis hospitationibus quas in villis S. Remigii nimis frequenter idem comes facere consueverat, et de operibus et carroperariis, quibus homines ecclesiae afficiebat, si clamor ad abbatem venerit, et commonitus in curia abbatis, si infra quindecim dies ad justitiam venire neglexerit, eidem excommunicationi cui modo subjacet sine dilatione subjacebit. Hanc igitur auctoritatis nostrae paginam ratam esse volentes, impressione imaginis nostrae idoneis etiam testibus subscriptis roborari fecimus.

    [Col. 1349A] Signum Odonis abbatis S. Remigii.
    Signum Engubranni abbatis Altivillarensis.
    Signum Jorranni abbatis S. Nicasii.
    Signum Ursionis abbatis S. Dionysii.
    Signum Hugonis archidiaconi.
    Signum Joffridi decani.
    Signum Leonis cantoris.
    Signum Adae, signum Alberti, signum Odonis, presbyterorum.
    Signum Gervasii, signum Odonis, signum Drogonis, signum Bosonis, signum Joannis, diaconorum.
    Signum Albrici magistri.
    Signum magistri Graphionis Andegavensis de laicis, S. Hilarii de Monte-Gaii, S. Pagani de Calmisiaco, S. Otranni.


[Col. 1349B] Actum Remis anno Incarnati Verbi 1127, indictione V, regnante venerabili rege Francorum Ludovico anno XXII, archiepiscopatus domni Rainaldi anno III.

Fulcradus cancellarius recognovit, scripsit et subscripsit.



V. Instituti in abbatia Sancti Martini Sparnacensis canonici regulares. (Anno 1128.)
[Gall. Christ. X, 39, Instrum.]

RAINALDUS, miseratione divina Remorum archiepiscopus, notum facimus quod illustris comes Theobaldus, divina inspiratione compunctus, Sparnacensem ecclesiam ob remedium animae suae et praedecessorum suorum, Stephani videlicet patris [Col. 1349C] sui, et avi sui comitis Theobaldi qui in eadem ecclesia sepultus est, in manu sua hujusmondi libertate donavit. Cum praedictus comes Theobaldus praefatam ecclesiam a primogenitoribus suis quasi haereditario jure sibi derelictam teneret, et abbatiam ipsius ecclesiae Galeranno, domini Andreae dapiferi sui filio, dedisset, incommutabili voluntate Dei, qui mutat omnia quando vult, eadem ecclesia ad meliorem statum mutata est. Praefatus namque Galerannus Spiritus sancti gratia divinitus inspiratus, et domni Bernardi Claraevallis prudenti consilio roboratus, jam dictum comitem adiit, sese saeculo abrenuntiaturum, et apud Claramvallem monachum futurum enuntiavit, petivitque ab eo [Col. 1349D] quatenus ecclesiam Sparnacensem ad ordinem et regulam beati Augustini per manum dicti archiepiscopi permutari concederet. Cujus petitioni satis rationabili comes supradictus libenter annuens, Deo et praefato archiepiscopo ecclesiam supradictam liberam, et sub regula S. Augustini in perpetuum permansuram dimisit, etc . . .

Actum Remis anno Incarnati Verbi 1128, etc . . .



VI. Charta Rainaldi Remensis archiepiscopi de quitatione gistarum et procurationum monasterio S. Nicasii concessa. (Anno 1129.)
[VARIN, Archives administratives de Reims, I, p. 282.]

RAINALDUS Remensis archiepiscopus.

Pastoralis cura quam, Deo disponente, suscepimus, [Col. 1350A] nos desinenter admonet oppressis subvenire et quibuslibet anxietatibus attritis, compassionis manum porrigere. Ego itaque Rainaldus Remensis Ecclesiae indignus sacerdos, considerans fratres qui in monasterio Beati Nichasii degunt . . . plurimis angi necessitatibus . . . , altaria subter annotata ob remissionem peccatorum meorum eorum usibus contuli . . . Alter (sic) videlicet Sancti Remigii de Celto et alter Sancti Helani de Buxolio . . . Universitati praeterea fidelium notum facere dignum duco, quod cum abbatem et fratres ecclesiae Sancti Nichasii impetissem super quibusdam quae ad jus meum spectare credebam, gistis videlicet et procurationibus, tam in praefata ecclesia quam in ejus membris, praedicti fratres nulli antecessorum meorum [Col. 1350B] tale quid se unquam reddidisse dixerunt. Insuper et privilegium reverendi Patris nostri Alexandri papae II super hujusmodi libertate et immunitate, necnon et scripta venerabilis praedecessoris nostri Gervasii Remorum archiepiscopi, qui jam dictam [ecclesiam] exstruxerat, sed et litteras domini Philippi illustris Francorum regis super eadem libertate, mihi attulerunt. Ego vero inspecto tenore praedictorum scriptorum et notata ex eorum notitia praefatae ecclesiae libertate, de sapientum virorum consilio, calumniam quam adversus praenominatos fratres habebam, eis omnino remisi, et a praefatis querelis liberos et immunes esse decrevi; et ut malignandi locum successoribus meis nullum relinquam praesenti pagina inserere dignum [Col. 1350C] duxi.

    S. Hugonis archidiaconi.
    S. Frederici praepositi.
    S. Hugonis thesaurarii.
    S. Leonis cantoris.
    S. Adam, S. Ermenrici, S. Alberti, S. Odonis, S. Henrici, presbyterorum.
    S. Gervasii, S. Gerardi, S. Raineri, S. Guidonis, S. Bosonis, S. Joannis, diaconorum.
    S. Albrici, S. Amalrici, S. Petri, S. Gerardi, S. Guidonis, subdiaconorum.


Actum Remis, anno incarnati Verbi 1129, indictione VI, regnante Ludovico rege Francorum, anno regni ejus XIX, archiepiscopatus autem domni [Col. 1350D] Rainaldi anno tertio.

Fulcradus cancellarius scripsit et subscripsit.



VII. Confirmatur fundatio monasterii Igniacensis. (Anno 1130.)
[Gall. Christ., t. X, col. 39, nstrum.]

RAINALDUS, divina dispensatione Remensis Ecclesiae humilis minister, dilectis in Christo filiis ROBERTO Igniacensis monasterii venerabili abbati, ejusque fratribus in eodem monasterio Beatae Mariae monasticam vitam professis, eorumque successoribus in eadem observantia permansuris in perpetuum.

Quia quae ad religionis cultum pertinere dignoscuntur, [Col. 1351A] aeternam animabus salutem conferre credimus, cum primum ad regimen Ecclesiae Remensis dispositio divina nos evocaret, summa cura nobis fuit ac studium honestorum ac religiosorum eligere consortium, et eorum contubernio delectari. Dignum igitur visum fuit Spiritui sancto et nobis, viros de monasterio Claraevallis ascisci, et ut in parochia nostra vestri ordinis abbatia construeretur eniti: ob hoc siquidem Beatae Mariae matri misericordiae quietum, et ab omni exactione liberum, quidquid Igniaci habebamus, contulimus cum circumjacentibus silvis, Forest videlicet et Beleis usque ad summitatem montium, ubi divisio facta est; et metis, et fossato et viis. Ultra metas autem concessimus vobis quidquid vestro vestrorumque successorum [Col. 1351B] usibus necessarium erit. Donavimus etiam eidem Beatae Mariae et vobis liberam totam terram de Monte-Taonis, cum valle sua et aqua; in terra vero nostra ultra aquam concedimus vestris usibus necessaria, in silvis videlicet et pascuis, decimam quam dominus Henricus de Castellione apud Montem-Taonis tenebat, et quidquid ibidem habebat, guerpivit et reddidit, et uxor sua Ermengardis, et ipsorum filius Gualcherus: et nos illud totum Beatae Mariae vobisque tradidimus.

Praesentis itaque privilegii auctoritate tam vobis quam et successoribus vestris, quae praedicta sunt firmamus, et ea quae ab aliis fidelibus vobis jam collata et in posterum conferenda sunt. Ponzardus siquidem de Arceio et Albertus de Jarceio, annuente [Col. 1351C] et plaudente filio suo, Beatae Mariae et vobis donaverunt quidquid Igniaci proprium tenebant, in terris scilicet, pratis et pascuis; de silvis vero cicumjacentibus tantum vobis dederunt, quantum sagitta ab arcu semel emitti potest; in reliquis autem silvarum suarum partibus, vobis et posteris vestris, quidquid vestro in illorum usui necesse fuerit. Pro terris vero quas rustici ab ipsis tenebant, Ponzardo pecuniam dedimus, et ipse alias terras agricolis illis reddidit. Guarinus autem Malus-privignus, de cujus feodo Ponzardus et Albertus terras illas tenebant, hoc totum concessit atque laudavit. Porro domnus Andreas de Baldimento et uxor ipsius Agnes, eorumque filii Guillelmus et Guido, monasterio vestro [Col. 1351D] in eleemosynam coutulerunt Resson quoddam mansionile de potestate Chehereii, et terram ei adjacentem a valle prati usque ad valliculas, cum fundo vallium, et latera usque ad summitatem montium, ex utraque parte, sicut limitatum est. Haec autem terra protenditur a via Chehereii et qua itur ad montem S. Martini, usque ad fines Villae Savoie, et usque ad fines Montis-Taonis, et usque ad fines Avelereii; quidquid vero intra hos fines continetur, sive sit terra arabilis, sive prata, pascua vel aquae, vobis in perpetuum collatum esse dignoscitur. Praeterea omnia prata et alias terras quas idem Andreas circa Perreium habebat, quae solent esse de potestate Avelereii, assentiente uxore sua et filiis, Beatae Mariae et vobis libere donavit. Quamdam vero silvulam [Col. 1352A] quae erat de potestate Avelereii, ita vobis largitus est, quod nec ipse nec sua posteritas inde quidquam valeat dare, vendere, vel quoquomodo commutare; in omnibus etiam silvis suis vobis benigne concessit, ut inde absque omni contradictione habeatis, et successores vestri quidquid necessitas vestra, et ipsorum usibus suis expostulaverint. Domnus autem miles de Arceio et uxor sua Hildeburgis, et eorum filii Nicolaus, Ado et alii Beatae Mariae et vobis dederunt de terra Avelereii arabili, quae est affinis et continua terrae de Monte-Taonis, quantum plene et abundanter sufficiat duabus carrucis omnibus anni partibus in quibus terrae arantur et excoluntur. Porro Egidius et Helias fratres filii Girardi praepositi de Castellione, Beatae Mariae et vobis contulerunt [Col. 1352B] terram illam quam apud Montem-Taonis habebant. Has profecto donationes super altare B. Mariae offerri vidimus in die dedicationis monasterii vestri, et approbavimus, easdemque hujus privilegii auctoritate corroboravimus, sub anathemate interdicentes ne qua persona saecularis vel ecclesiastica, de praedictis donationibus vos vel successores vestros aliquando inquietare praesumat, etc.

    Signum Josleni Suessionensis episcopi.
    Sig. Ursionis Virdunensis electi.
    S. Bernardi venerabilis abbatis Claraevallis.
    S. Remensis Ecclesiae cujus sigillo haec scriptura sigillata est.
    Signum Odonis abbatis S. Remigii.
    Sig. Ingelranni abbatis Altivillaris.
    [Col. 1352C] Sig. Guillermi abbatis Sancti Theodorici
    S. Joranni abbatis Sancti Nicasii.
    Sig. Gilberti abbatis Sancti Dionysii.
    Sig. Fulconis Sparnacensis abbatis.
    Sig. Hugonis archidiaconi.
    Sig. Frederici praepositi.
    S. Leonis decani.
    S. Gervasii cantoris.
    Sig. Hugonis thesaurarii, etc.


Actum Remis anno incarnati Verbi 1130, indictione VIII, regnante Ludovico Francorum rege gloriosissimo anno XXIV, archiepiscopatus autem Rainaldi II anno V.

Drogo cancellarius scripsit et subscripsit.



VIII. Charta Rainaldi archiepiscopi Remensis, de confirmatione sancti Wlmari. (Anno 1132.)
[Gall. Christ., t. X, col. 400.]
[Col. 1352D]

Ego REGINALDUS, per Dei patientiam Remorum archiepiscopus, dilectis in Christo filiis PETRO ecclesiae Sancti Wlmari abbati venerabili, et caeteris fratribus in eodem loco canonicam vitam professis, eorumque successoribus in perpetuum.

Cum omnibus qui intra ambitum nobis commissae dioeceseos continentur vigilantiam debeamus, ad hoc potissimum nostra se accinxit industria, ut ecclesias et sanctorum locorum possessiones, quas laica invaserat ambitio, in pacem quietemque revocaremus, [Col. 1353A] et a saecularium hominum illicita pervasione emancipatas, amatoribus Christi liberius subderemus. Ego igitur Raginaldus ad omnium tam praesentium quam futurorum notitiam protrahere studui, quod comes Eustachius timore extremi examinis prae oculis statuto, cum religiosa matre Ida et uxore nobilissima Maria, coram Joanne bonae memoriae Morinensi episcopo, jus omne quod habebat in ecclesiam Sancti Wlmari in civitate Boloniae sitam, liberum et absolutum Domino Jesu Christo concessit, eo videlicet tenore quod canonici secundum regulam sancti Augustini regulariter viventes, ibi substituerentur. Hanc ipsam donationem successor hujus comes Stephanus, cum uxore sua Mathilda, in praesentia domni Milonis successoris jam [Col. 1353B] Joannis confirmavit, atque distributionem praebendarum, et jus omne quod in praedicta ecclesia post praefatam donationem injuste usurpaverat, restituit, et fratribus sub regula beati Augustini religiose in posterum victuris ibidem concessit. Vobis ergo, fratres charissimi in Domino ac filii, praefatam ecclesiam ejusque possessiones quas in praesenti possidet, vel in futurum possidebit et acquisitura est, vestrisque successoribus sub regula beati Augustini Deo militaturis metropolitana auctoritate confirmamus. Illud sane religionis, etc. Ut autem hujus schedulae continentia futuris temporibus rata et inconvulsa permaneat, probabilium personarum subnotatione et sigilli nostri impressione eam corroborari fecimus.

    [Col. 1353C] Signum Josseni Suessionensis episcopi.
    S. Milonis Morinensis episcopi.
    S. Ursionis abbatis Sancti Dionysii.
    S. Hugonis abbatis de Monte Sancti Eligii.
    S. Baldumi abbatis Sancti Vincentii Silvanectensis.
    S. Joannis abbatis Beatae Mariae Boloniensis.
    S. Adae abbatis Sancti Judoci in Nemore.


Actum Remis anno 1132, regnante Ludovico rege Francorum anno XXVI [(5) 1Kb] regni sui, archiepiscopatus vero domini Rainaldi anno IX.



IX. Rainaldus Remensus archiepiscopus confirmat omnos possessiones monasterii Silincurtis. (Anno 1135.)
[Gall. Christ. t. X, col. 305.]
[Col. 1354A]

RAGINALDUS divina propitiatione Remorum archiepiscopus, universis sanctae Ecclesiae filiis in perpetuum.

Cum ad bene operandum subditorum animos informare et vitae exemplar esse debeamus, si peccatis exigentibus pastoris officium minime adimplere valemus, eorum vel bonis operibus congratulari, et in aliquo participes esse studeamus. Justis igitur petitionibus venerabilis confratris nostri Guarini Ambianensis episcopi, prout dignum est, paterno [Col. 1354B] affectu annuentes, locum in Selincuriae parochia constitutum Gualterio abbati ejusque successoribus canonice promovendis, et fratribus in eodem loco canonicam beati Augustini observantiam profitentibus eorumque successoribus, et omnia quae in praesenti praedicto loco a fidelibus collata sunt, quaeque etiam in futuro praedicta ecclesia rationabiliter possessura est, ea etiam quae inferius adnotabimus, praesentis privilegii auctoritate confirmamus. Haec autem sunt quae firmamus, videlicet terra quae est circa ecclesiam, etc., fere ut in charta Guarini episcopi [(6) 2Kb] . Ut autem hujus decreti pagina in posterum rata et inconvulsa permaneat, imaginis nostrae impressione, et probabilium personarum intitulatione eam corroborari [Col. 1354C] fecimus.

    Signum Josleni Suessionensis episcopi.
    Sig. Joffredi Catalaunensis episcopi.
    S. Alvisi Atrebatensis episcopi.
    S. Milonis Morinensis episcopi.
    S. Odonis abbatis Sancti Remigii.
    S. Ingulranni Altovillarensis abbatis
    S. Joranni abbatis Sancti Nichasii.
    S. Ursionis abbatis Sancti Dionysii.
    S. Hugonis abbatis de Monte Sancti Eligii.
    S. Theoderici abbatis S. Eligii Noviomensis.
    S. Albrici, S. Hugonis, archidiaconorum.
    [Col. 1355A] S. Leonis decani.
    S. Gervasii cantoris.


Actum Remis 1135, indictione XIII, regnante Ludovico Francorum rege anno XXVII, archiepiscopatus autem domni Rainaldi secundi anno XI.

Drogo cancellarius recognovit. scripsit et subscripsit.



X. Rainaldi Remensis archiepiscopi privilegium de aqua Vidulae, maresco, herbagio et jurisdictione. S. Theodorici usque ad crucem Haymonis. (Anno 1137.)
[VARIN, Archives administratives de Reims, I, p. 290.]

In nomine sanctae et individuae Trinitatis, Patris, et Filii, et Spiritus sancti.

[Col. 1355B] Ego RAINALDUS secundus, Dei gratia Remorum archiepiscopus, notum esse volo omnibus tam praesentibus quam futuris quo ordine, qua ratione, controversiam illam veterem et redivivam, tempore Hellini abbatis terminavimus, quae de aqua Vidulae juxta villam quae dicitur Chalonis, et de adjacente maresco vel palude, et piscatura tota, et fundo ipsius terrae et herbagio, et banno et justitia, contra ecclesiam Sancti Theoderici a Girardo Roceiensi et antecessoribus ejus toties injuste commota est, et a nobis juste sopita. Anno primo, mense quarto abbatiae praedicti abbatis, Girardus ad Vidulam venit, et piscatores ecclesiae qui in maresco nassas suas tendebant, scilicet in fossis quibusdam quae vulgo Raheria nuncupantur, in quas aqua de matris alveo, [Col. 1355C] cum piscibus dirivatur, minis et terroribus exturbavit, exturbatosque a piscationis officio cessare coegit. Prohibuit nilominus ne abbas absque ipsius licentia lapides foderet in montibus quorum tamen et bannum totum, et justitiam, et ex majori parte fundum terrae, ecclesia Sancti Theoderici haereditario jure, legitima possessione, tenuit et tenet, possedit et possidet. Hoc autem prohibens, prohibitiones suas hac solummodo munivit occasione, quod infra vice comitatum ejus montes illi esse dicuntur. His quidem super injuriis, charissimus confrater noster Bartholomaeus venerabilis Laudunensium episcopus, Girardum parochianum suum ex petitione abbatis in praesentia nostra convenit. Qui [Col. 1355D] cum pace nequaquam acquiesceret, diem accepit in qua attentius de pacis inter eos reformatione tractaretur. Ad hanc autem venire parvipendens, iterum atque tertio diem accepit. Sed neque iterum, neque tertio venire curavit. Cum igitur nec ille ab injuria, nec abbas a clamore desisteret, mandavimus episcopo quatenus locum et tempus aptum constitueret, ubi pariter nobis convenientibus, altercatio illa finem debitum judicio sortiretur. Factumque est ita, et ad crucem quae dicitur Haymonis grandis utrumque (sic) hominum multitudo convenit: concedentibusque nobis privilegium quoddam protulit abbas, sigillis duobus, nostro scilicet et episcopi praemunitum. Quod cum in auribus tam Girardi quam omnium qui aderant a magistro [Col. 1356A] Bernardo aperte lectum, diligenter exponeretur, audivimus et recognovimus litem hanc, olim tempore venerabilis Guillelmi abbatis, sub multorum testimonio sedatam fuisse; quando scilicet nobis sedentibus in monte juxta Chalons, a septem legalibus hominibus Sancti Theoderici cum jurejurando deracionatum est, totam aquam et marescum, a molendino quod dicitur Mascele, supra, usque ad locum qui dicitur Vidua, fundum terrae, et piscaturam, et herbagium, et bannum, et justitiam esse Sancti Theoderici; herbagium quidem et pasturam tam de maresco quam etiam de monte usque ad crucem Haymonis communem et hominibus Sancti Theoderici et hominibus Gerardi; piscaturam vero totius aquae propriam et indominicatam Sancti Theoderici, [Col. 1356B] a praedicto molendino usque ad fulcaturam qua dividitur ipsa aqua ad molendina Machot et Puisun, et usque ad fossam vel vivarium quod appellant Raherium; supra vero communem; bannum quoque et justitiam ubique infra hos fines, videlicet ab aqua usque ad praedictam crucem, solius esse ecclesiae Sancti Theoderici. Nobis autem rei hujus ordinem finemque ex tenore privilegii recognoscentibus, cum ejusdem privilegii Girardus auctoritati primo non satis obtemperaret, abbas illud per legitimas personas quae et ibi praesentes aderant, et illi nihilominus compositioni praesentes exstiterant, prout judicium expeteret, comprobaturum se et confirmaturum viva voce, asseruit. Hac ille tandem rationis virtute convictus, veritati consentiens, privilegium [Col. 1356C] concessit. Insuper etiam quod de lapidibus in monte fodiendis prohibuerat, ac injuste prohibuisse recognovit; testes inde habentur, Jorannus abbas Sancti Nicasii, Lucas abbas Cussiacensis; clerici Remenses; Petrus de Curvavilla, Boso, magister Amalricus, magister Bernardus, magister Fulco, Letbertus decanus, Clerici Laudunenses; Dei amicus, Ansellus, Herbertus subdecanus, Adzo de Roceio, et Radulphus.

Laici:

Hugo Coxardus, Otrannus, Thomas de Rohas, Gualterus nepos ejus, Ertaldus de Roceio, Helias.

Actum Remis, anno incarnati Verbi 1137, indictione XV, regnante Ludovico Francorum rege [Col. 1356D] anno XXX, archiepiscopatus autem domini Rainaldi II, anno XII.

Drogo cancellarius recognovit, scripsit et subscripsit.



XI. Rainaldi Remensis archiepiscopi charta de compositione pacis facta inter ecclesiam S. Theoderici ex una parte, et Gerardum Roceiensem Aldricum Malet ex altera. (Anno 1138.)
[VARIN, Archives, etc, l, I, 293.]

RAINALDUS secundus, Dei gratia Remorum archiepiscopus, tam praesentibus quam futuris, in perpetuum.

Notum vobis fieri volumus modum pacis quae inter ecclesiam Beati Theoderici et Gerardum Rocheiensem, [Col. 1357A] quadam vice tempore Hellini abbatis, nobis praesentibus et quantum Dominus dedit adnitentibus, reformata est: caeterum ordo rei videtur exigere ut prius causam litis, deinde pacis evolvamus. Hominem Sancti Theoderici quem dicunt Aldricum Malet, Gerardus cepit, ac diu carcerali discretione vexatum, tandem decem libris redimi coegit. Abbas vero, et per se, et per episcopum Laudunensem, per nos etiam, hominem suum rationabiliter requisivit; sed neque abbati, neque episcopo, neque nobis, Gerardus eum reddere vel recommendare voluit. Unde et ab episcopo cujus parochianus erat, sententia excommunicationis in ipsum et totam ejus domum prolata est, et a nobis nihilominus confirmata. Praeterea quamdam terram habet ecclesia [Col. 1357B] apud Melphi, scilicet quae fuit pagani Hastamorsel et Odardi Cervi; de qua, quod de feodo suo esset, Gerardus asseruit: et ideo eam vel suam esse, vel ab ipso debere teneri contendit. In terra et de terra ecclesiae a mercatoribus vini guionagium duobus annis violenter extorsit. De vinca quadam in Chocheriis, quae fuit Heberti, sibi singulis annis vini dimidium modium deberi dixit. Apud Chalon scabinos qui in placitis suis judicia facerent, contra loci consuetudinem; noviter instituit. Torcularia in eadem villa, in terra propria, unum vel plura ad libitum suum, ecclesia ab antiquo solide et quietae (sic) habuit. Ad haec tamen ne quis causa premendi accederet, ille prohibuit. Super his igitur, inter abbatem et ipsum aliquandiu stetit altercatio, dum abbas [Col. 1357C] audientiam quaereret, ad quam ille venire recusabat. Tandem autem, Domino adjuvante et studiis nostris cooperante, ambo in curiam nostram pacis gratia pari assensu convenere: ubi per os domni Hugonis Cossiart, compositio quae sequitur aperte coram omnibus est determinata, et utrinque [Col. 1358A] collaudata, ac sic ad effectum usque perducta. De decem libris supra dictis, abbas centum solidos condonavit; centum vero hac conditione retinuit, ut si forte aliquando pacem adversus ecclesiam Gerardus in aliquo fregerit, post factam submonitionem nisi infra quindecim dies satisfecerit, et damnum restituerit, statim sine reclamatione, sine retractatione, eidem cui nunc subjacebat excommunicationis sententiae tam ipse quam domus ejus tota subjacebit donec cum recenti damno et hos centum solidos restituerit. Terram quae fuit pagani Astamorsel et Odardi Cervi guirpivit, et se amodo contra omnes ecclesiae guarandum fore repromisit. Guionaguium illud amplius non accipiet, et de eo quod acceperat XII nummos reddidit. De vinea praedicta [Col. 1358B] vinum non exiget. Scabinos deposuit. De torcularibus quae cessare coegerat, errorem suum recognovit, pro certo recognoscens quod in terra Sancti Theoderici quae est apud Chalon nihil juris haberet, adeptusque veniam de praeteritis se a modo nullam contradictionem, nullumque prorsus impedimen (sic), ad torcularia praedicta venientibus, illaturum, devote pollicitus est. Ista compositio, sicut praediximus, Remis in praesentia nostri, coram testibus, qui infra adnotantur, determinata est, et postea in capitulo Sancti Theoderici, Gerardo praesente et absolutionem humiliter postulante, coram testibus qui et ipsi per se inferius adnotantur, recitata. Odo abbas Sancti Remigii: Gervasius cantor, Boso, Guido, Rogerus de Castello, Hugo Cossiars, Thomas [Col. 1358C] de Rohaiz, Hugo de Manso, Helyas.

Testes de capitulo:

Guiricus decanus, Helyas, Obertus, Hugo de Manso, Tebaldus Linotet, Odardus Hairicus, Thebaldus Guichardus, Robertus, Enaldus de Melphi, Pontius de Tilia, Nicolaus.




ANNO DOMINI MCXXXVII.
S. OLDEGARIUS TARRACONENSIS ARCHIEPISCOPUS




[Col. 1357]
NOTITIA
(ANTONIO, Bibliotheca Hispana vetus, t. II, p. 20)

[Col. 1357] B. Oldegarius, qui Barcinonensis domo, natus anno 1060, patriae urbis fuit episcopus [(1) 1Kb] , atque eodem tempore aliquot annis Tarraconensis archiepiscopus, tandemque sanctitate et miraculis inclytus, obiit sexta die Martii 1136, aetatis suae LXXVI.

[Col. 1359] Vitam resque ab eo gestas descripsit Antonius Joannes Garsia Caralps, canonicus poenitentiarius in Ecclesia Barcinonensi [(2) 1Kb] . At prior eo anonymus laudatur ejusdem Vitae scriptor canonicus Ecclesiae Gerundensis, ut ex Francisco Diago in Historia comitum Barcinonensium, et Jacobo Rebullosa, qui et is Vitam viri hujus sanctissimi nobis post alios dedit, monuerunt ad sextam Martii diem in Actis Sanctorum PP. Henschenius et Papebrochius. Anonymi Vita ista reperta fuit in archivo Ecclesiae Barcinonensis, ubi sanctum ejus corpus in veneratione magna habetur, teste Antonio Dominico lib. II Historiae Sanctorum Cataloniae pag. 75.

[Duas hujus sanctissimi praesulis epistolas edidimus nos tom. II Collect. Max. Conc. Hisp., alteram Raymundo Ausonensi episcopo [(3) 2Kb] , alteram Innocentio II papae directam. Quarum posterior a nobis primum luce donata. Consulit in ea Innocentium circa consecrationem episcopi Barbastrensis a canonicis electi. CARDINALIS DE AGUIRRE.]




[Col. 1359]
S. OLDEGARII EPISTOLA AD INNOCENTIUM II PAPAM.

(Vide inter epistolas variorum ad Innocentium, Patrologiae tom. CLXXIX.)




[Col. 1359]
S. OLDEGARII EPISTOLA AD RAYMUNDUM EPISCOPUM AUSONENSEM, SUFFRAGANEUM SUUM. (Circa annum Christi 1125.) Respondet consultationi circa puerum ludentem, qui alium impedivit, ita ut caput ejus frangeretur, etc., an irregularis habendus sit.
[Cardinalis d'AGUIRRE, Concil. Hispan., III, 340.]

[Col. 1359B] OLLEGARIUS Dei gratia Tarraconensis archiepiscopus, venerabili fratri RAYMUNDO Ausonensi episcopo, salutem.

De juvene illo super quo me consuluistis ut vobis consulerem, qui puer puerum ludens ludentem impedivit ad casum quod caput frangeretur, hoc nobis respondendum videtur. Quoniam ille vulneratus postmodum, ut fertis, convaluit, et post dies multos in languorem recidens defunctus est, rem quidem dubiam certa determinare sententia minime possumus. Ambiguum namque videtur, utrum ex occasione vulneris aut ex incuria, aut ex aliquo, ut assolet, accidenti recidivus, eum languor oppreserit.

[Col. 1360B] erum quoniam beati Augustini et aliorum doctorum consilia nos edocent talia incerta in meliorem semper partem interpretari debere; de confidentia Dei, cujus misericordia melior est super vitas, praesumentes, hunc bonae indolis juvenem laudamus in Ecclesia Dei ad minores gradus posse provehi. Si vero laudabilis vita et honesta morum conversatio cum aetate proficiens, ipsum canonico tempore acceptabilem commendaverit, sacros nihilominus gradus, mediante Dei gratia sortiri poterit.

Ollegarius archiepiscopus subscripsi.

Raymundus Dei gratia, Ausonensis episcopus.




[Col. 1361]
CHARTA OLDEGARII Per quam dat pauperibus lectos et pannos clericorum defunctorum. (Anno 1132.)
(MARTÈNE, Ampliss. Collect.. t. l col.717.)

[Col. 1361A] Notitiae fidelium pateat, quod ego OLDEGARIUS [(4) 1Kb] Dei gratia Tarragonensis archiepiscopus et Barchinonensis episcopus cum omni conventu ejusdem sedis, dono Deo et hospitali pauperum quod est juxta sedem, omnes lectos cum pannis clericorum mortuorum, quicunque sint, exceptis sericis pannis qui ibi fuerint, tali modo ut deinceps nec ego, nec aliqua [Col. 1362A] persona, hoc ullo modo requirere audeat. Si quis hoc nostrae munificentiae donum disrumpere tentaverit, tanquam necator pauperum excommunicetur.

Actum est hoc VI Kal. Aprilis, anno XXV regis Ludovici.




ANNO MCXXXVII-MCXLVIII.
GAUFRIDUS GROSSUS MONACHUS TIRONIENSIS.




[Col. 1361]
NOTITIA HISTORICA IN GAUFRIDUM
(Hist. litt. de la France, t. XII, p. 163)

[Col. 1361] Geofroi, surnommé le Gros, eut l'avantage d'être formé à la vie religieuse par le B. Bernard, fondateur de l'abbaye et congrégation de Tiron, et de faire profession entre ses mains. Ce fut vraisemblablement un de ses derniers disciples. La reconnaissance, le respect et l'admiration le portèrent, dans la suite, à écrire la Vie de son maître. L'année où cet ouvrage fut composé n'est pas certaine. M. Baillet [(1) 1Kb] le date de la treizième ou quatorzième après la mort du saint, arrivée l'an 1117. L'époque paraît un peu plus tardive, puisque l'auteur fait mention du roi Louis le Jeune comme régnant seul, ce qui ne commença d'arriver qu'en 1137. Mais elle ne point au delà de l'an 1148, l'ouvrage étant dédié à Geofroi, évêque de Chartres, qui mourut le 14 janvier de cette année. C'est tout ce que nous pouvons avancer de positif à cet égard. Geofroi dit avoir divisé son histoire en trois parties ou volumes. Les copistes, au lieu de cette division, se sont accordés à la partager en 70 chapitres, à la tête de chacun desquels ils ont mis un vers hexamètre, qui en renferme le précis d'une manière, à la verité, fort imparfaite. Souchet, chanoine de Chartres, a suivi ce partage dans l'édition qu'il publia de cet ouvrage à Paris chez Billaine en 1649. Les Bollandistes, en reproduisant la pièce de Geofroi dans leur grand Recueil au 14 avril, ont juge plus convenable de la distribuer en 14 chapitres.

L'histoire de la Vie du B. Bernard est une des mieux écrites et des plus avérées du XIIe siècle. L'auteur y fait profession de ne rien avancer que ce qu'il a vu lui-même, ou ce qu'il tient de témoins non suspects. Il rapporte très-peu de miracles, et s'applique à montrer dans la préface qu'on ne doit pas faire dépendre le mérite des saints de cette sorte de preuve. Il aurait bien fait d'être également sobre sur les révélations. Parmi celles qu'il attribue au saint, il en est quelques-unes qui paraissent un peu tenir à l'imagination. On peut encore lui reprocher d'avoir mis trop souvent le diable de la partie dans des contre-temps que rien n'empêche d'expliquer naturellement. Du reste, ses réflexions sont pieuses, solides, tirées du fond du sujet et placées à propos. Sa narration est suivie, son style poli, nombreux et élevé. Il mêle de temps en temps à sa prose des vers de sa faç qui ont le mérite des meilleurs de son siècle. En un mot, Geofroi le Gros est une bonne preuve que le fondateur de Tiron regarda l'étude comme un moyen propre à maintenir et [Col. 1363] illustrer son etablissement, loin de la croire incompatible avec l'esprit et les devoirs de l'état monastique.

Il y a dans le 52e chapitre de l'édition de Souchet un passage qui a donné la torture à ce critique. et que les Bollandistes ont en vain essayé d'éclaircir en le corrigeant [(2) 1Kb] . Parlant de la célébrité de son héros, l'auteur dit: Unde factum est ut non solum Gallicanae regionis partes proximas impleverit (illius fama), verum etiam Burgundionum, Alanorum, Aquitanorumque ultimos fines pertransierit. Souchet, dans une note sur ce mot Alanorum, disserte fort au long sans rien expliquer. Les Bollandistes, avouant que la leçon de Souchet est conforme à tous les manuscrits, prétendent qu'on doit substituer Catalanorum ou Alamannorum au terme Alanorum, sur la supposition qu'il n'est plus parlé des Alains dans les Gaules depuis qu'ils eurent passé en Espagne, et de là en Afrique, c'est-à-dire vers les commencements du ve siècle. Mais il y a preuve dans la Vie de saint Germain d'Auxerre par Constance, et dans la Chronique de Prosper, qu'après l'émigration de ce peuple, il en était resté une colonie dans la partie méridionale des Gaules; et rien ne prouve qu'ils se soient confondus avec les Francs avant le XIIe siècle.




[Col. 1363]
VITA BEATI BERNARDI FUNDATORIS CONGREGATIONIS DE TIRONIO IN GALLIA AUCTORE GAUFRIDO GROSSO.
(Acta sanctorum Bolland., Aprilis t. II, die 14. pag. 220, ex pluribus mss. et editione Soucheti.)





OBSERVATIONES PRAEVIAE.



§ I. Tironium caput nonae congregationis in Ordine Benedictino Vita B. Bernardi scripta.
[Col. 1363]

[Col. 1363] 1. Monasticus status, qui prae caeteris in Ecclesia Dei semper floruit, eximia religione ac sanctitate, suum qua fundatorem qua restauratorem praecipuum in Occidente nostro agnoscit sanctissimum patriarcham Benedictum, cujus Acta illustravimus 21 Martii, quo die ex hac vita migravit anno 542. Hic enim cum scripsisset monachorum Regulam, laudatam a S. Gregorio Magno, ut discretione praecipuam et sermone lucentulam, non tantum propagata illa est per omnes Europae provincias, innumeris monasteriis, per discipulos et successores ejus, saeculorum paucorum decursu fundatis; sed etiam in omnia diversae a Benedictina institutionis coenobia paulatim suscepta est. Succreverunt deinde, velut ex radice fecundissima, hujus instituti congregationes variae, communis Regulae observantiam sub propriis cuique ordinationibus, ad disciplinae vigorem vel restaurandum vel stabiliendum, conceptis, profitentes. Harum antiquissima et sanctorum virorum proventu felicissima fuit Cluniacensis circa annum 910 in Galliis a B. Bernone coepta, uti ad hujus Vitam 13 Januarii deduximus. Similis congregatio potest censeri Cavensis in Italia, quam S. Alferius, cujus vitam illustravimus 12 Aprilis, sub finem saeculi X fundavit, mortuus anno 1050. Subjecta huic monasteria numerantur trecenta ac triginta in Italia ac Sicilia. Eodem tempore S. Geraldus in Aquitania prope Burdegalam, condidit monasterium Silvae Majoris, eo successu ut ecclesiola quam invenit vetustate confractam, facta sit fecunda in sobole: ita quod in Hispania et in multis partibus Galliarum ipsam tanquam matrem suam suscitata ex ea filialis devotio reveretur, ut scribit Christianus monachus Silvae Majoris, in ea quam ad 5 Aprilis secundo loco dedimus Vita; scripta sub exitum saeculi XII num. 15. Omnium ejusmodi filiarum nec non coenobiorum aggregatorum, catalogus in ejusdem monasterii archivio etiamnum invenitur, et nobis benevole submittendus promittebatur, sed promptas religiosorum suorum manus novus prior cohibuit, ignarus nonnisi ad sui monasterii majorem laudem talia desiderari: unde hoc solum dicere possumus, etiam hodie plures quam triginta prioratus subjectionem antiquam retinere. Non absimilis fuit nova congregatio, a B. Bernardo Tironii in dioecesi Carnotensi sub initium undecimi saeculi inchoata, cui infra in Vita, num. 52, dicuntur subfuisse centum cellae, sive ea fuerint abbatiae sive praepositurae, idque cum ejus Acta aliquot post obitum annis conscriberentur. Joannes Iperius in Chronico Bertiniano capitulo 40, parte III, agit de fundatione plurium religionum sub novo ritu et habitur, et inter illas recenset de Tirone, sub Regula S. Benedicti cui habitum grisii coloris fuisse traditur in Monastico Anglicano pag. 704, ubi agitur de Furnesiensi monasterio. De situ monasterii Tironiensis in comitatu Perchensi agimus ad Vitam ipsius B. Bernardi, potissimum cap. 12.

2. Conscripsit eam Gaufredus Grossus, qui sub ipso monachus Tironii vixerat, et in prologo asserit, se veraci stylo ea quae vidit vel fidelium hominum relatione didicit, litteris commendata successoribus transmisisse. Ita num. 88 cum B. Bernardus esset Carnoti, et cognovisset Gervasium monachum maligno spiritu agitatum, in infirmorum cella teneri obligatum, addit, idcirco eum tam celeriter remeasse, nobis, qui illuc conveneramus, intimavit. Eodem modo num. 94 testatur se vidisse quae narrat; sed vel maxime eorum, quae capite 12 et 13 de ejus morbo, adhortationibus ad suos, extremis sacramentis susceptis, pio obitu, et exsequiis scribit, se oculatum testem profitetur. Praeterea ex ipso B. Bernardo plurima quae hic olim gesserat, videtur intellexisse. Ita num 27, cum describeret vitam ejus solitariam in insula Causeo, addit: Quibus vero alimentis vitam suam sustentaret, nobis id ab eo requirentibus indicare recusabat, suarum virtutum artificiosus dissimulator. Potuit interim multa discere ex Christiano monacho, qui eum cum Petro de Stellis ex dicta insula reduxit: quem num. 36 ait, cum Vitam hanc scriberet, adhuc superfuisse mirae simplicitatis [Col. 1365] et innocentiae virum. Demum auctor suam sinceritatem num. 110 ita indicat: Testor Jesum, cui ille servivit, cui et ego servire cupio, me in utramque partem nihil fingere, sed quasi Christianum de Christiano, quae sunt vera proferre. Et sub finem sequentis numeri: Testor, inquit, ipsam Veritatem ac sanctos ejus angelos, ipsum quoque angelum, qui custos fuit et comes admirabilis viri, me nihil in gratiam illius dicere more laudantium; sed quidquid dicturus sum pro testimonio dicere, et minus esse ejus meritis, quem totus praedicat orbis.

3. Vitae hujus duplex exemplar ms. nacti fuimus, alterum submisit nobis Rothomago Guillelmus Thiersault, alterum Divione Petrus Franciscus Chiffletius, uterque societatis nostrae sacerdos; et propter varia sanctorum Acta submissa de hoc opere bene meritus. Adnotaverat Chiffletius, illud suum exemplar descriptum fuisse ex veteri membranaceo codice ms. Sanctissimae Trinitatis de Tironio. Eamdem Vitam typis Parisiensibus vulgavit et suis observationibus illustravit Joannes Baptista Souchetus, sacrae theologiae doctor et Carnotensis canonicus, florente auctoris delectatus stylo, et pro saeculi iniquitate, seu potius barbarie, terso satis et nitido, uti scribit in dedicatione ad Henricum Borbonium, Metensium episcopum S. Germani a Pratis et SS. Trinitatis de Tironio abbatem. Plura addit in praefatione ad lectorem. Quod ad auctorem Vitae, inquit, spectat, commendatione haud indiget, sufficit ipse sibi. Vitam legi, perlegi, non libenter solum, sed avide quidem, tanto oblectamento, ut statim me scriptionis elegantia ceperit, et ne ea carerem, describendam commiserim. Animum certe mordebat, illius auctorem, pro saeculi inscitia, eruditione perpolitum nec contemnendum (ut qui tanta ingenii ubertate opus suum prosa et versu texuerat, argutarum documentis sententiarum consperserat, nec non historicis descriptionibus illustrarat) in obscuro haerere ac situ perire. Communicarat Soucheto Vitae hujus apographum, cum verni jejunii conciones sacras in Carnotensi primaria basilica haberet, Jacobus Dinetus societatis Jesu egregius concionator, qui etiam fuit collegii Claromontani Parisiis rector et Franciae provincialis, et de studiis nostris, diversa sanctorum Acta transmittendo bene mereri conatus; in quo etiam ei similis fuit Andreas Duchesnius, qui alterum concessit Soucheto exemplar hujus Vitae, ex codice Papirii Massoni descriptum. Tertium codicem reperit Tironii membranaceum ms. ob antiquitatem nervis dissolutum et sibi vix cohaerentem: ex quo scilicet habuimus apographum a Chiffletio transmissum, in quo hinc inde nonnulla desunt. Quartum denique accepit concessum a Guillelmo Laisneo priore Mondavillano.

4. Postremum haec pro caeteris omnibus apographis genuinum Gaufridi fetum esse non addubitat Souchetus: maxime quia ex primogenio exemplari, Joannis a Carnoto abbatis Tironensis diligentia et sedulitate descripto, reliqua desumpta arbitratur, idque putat ex libri calce apparere. Sub finem quoque nostri apographi, a Thirsautio transmissi, ista habentur: Haec a me Philippo Bernyer presbytero ecclesiae S. Albini in Campo rotundo, in Percheto scripta sunt, anno Jubilaei 1600, quo etiam anno primitias obtuli. Exemplar hujus voluminis tribuit mihi prior de Huis et superior domus Sanctissimae Trinitatis de Tironio, scriptum in veteri membrana: in cujus fine haec litteris rubeis scripta sunt.

J. Carnotensis, Pater Ecclesiae Tironensis.
   Me fecit scribi, gloria lausque sibi.
Joannes Pignore de Valleca me scripsit. Fuit autem dictus Joannes de Carnoto abbas XV, electus anno 1290, fato functus anno 1297, ut tradit Souchetus in catalogo abbatum Tironensium, cum Vita B. Bernardi edito. Post dictum catalogum adjungit Souchetus beneficia tam regularia quam saecularia, a monasterio SS. Trinitatis de Tironio dependentia, et sunt XI aut XII abbatiae, prioratus XLVII aut XLVIII, ecclesiae parochiales XXXII; et post numerum seu caput 42 numerat abbatias seu prioratus LVIII, a Saviniacensi abbatia dependentes, et a B. Vitali subjectos Tironiensis abbatiae. Singulorum nomina et situm describit Souchetus: qui in dicta praefatione scribit se juvandae lectoris memoriae numeros addidisse et capita nullo legentis aut libri praejudicio. Nos aliter et more nostro distinximus capita: atque sub singulis proprias dedimus adnotationes, omissis longioribus observationibus Soucheti, ad quas, utpote valde eruditas et concinnas, lectorem remittimus. Adjunximus etiam clarirtatis causa usitatam nobis synopsim marginalem, ab eodem neglectam.



§ II. Tempus vitae et mortis B. Bernardi, nomen fastis ascriptum; titulus sancti et beati tributus.

5. Dicitur B. Bernardus cum moreretur, fuisse fracto, senili, et debilitato corpusculo, et habuisse membra annositate confracta; ideoque censemus anno aetatis septuaginta complevisse. Natus ergo esset circa annum 1046, qui cum ad vigesimum fere annum aetatis suae amplexus esset disciplinas; ad vitam sanctiorem coepit aspirare; et in Aquitanam profectus, in coenobio S. Cypriani factus est monachus, circa annum 1066. Cum autem per decem, aut eo amplius annos in claustro S. Cypriani vixisset, factus prior in monasterio S. Savini, usque ad annum 1096, quando abbate in terra sancta mortuo, ne in abbatem eligeretur, fugit in eremum; inde post triennium in insulam Causeum, ex qua reductus primo in eremum, deinde in monasterium S. Cypriani, creatus est anno 1100 abbas, et postea anno 1110 interfuit concilio Pictaviensis, deinde bis Romam profectus est, tum relicta abbatia secessit, et post varias circuitiones construxit monasterium Tironiense, impetrata bulla donationis III Nonas Februarii anno 1113; sed quod tunc apud Francos anni a Paschate inciperent, secundum hoc solum numerandus est annus 1112.

6. Florebat tunc Ivo episcopus Carnotensis, de cujus obitus anno infra agemus: in hujus locum cum Gaufridus esset inthronizatus, et seditio inter clericatum et comitem versaretur, convenit abbas Bernardus, bonorum omnium memoria dignus, cujus laus usque hodie per omnes Galliae Ecclesias. Uti leguntur 25 Februarii in Vita secunda B. Roberti de Arbrissello num. 15. De obitu Roberti et Bernardi in Chronico S. Maxentii, vulgo Malleacensi dicto, apud Philippum Labbe ista leguntur: Anno millesimo centesimo decimo sexto, obiit Robertus de Arbrissello, fundator Fontis Evrandi, sexto Kalendas Martii. Eodem anno obiit Bernardus fundator coenobii Tironis, quod est in Pertico, septimo Kalendas Maii. Verum auctorem dicti Chronici non satis in annis subducendis accuratum fuisse, demonstramus infra cap. 3, littera A, notamusque non solum ad annos quinque, sed forsan ad octo aut novem aberrasse: ut mirum non foret si hoc in loco error unius alteriusve anni irrepsisset. Ac primo Robertum de Arbrissello, ostendimus ad ejus Vitam dicto 15 Februarii, non obiisse sexto Kalendas Martii, sed quinto, idque anno 1117, qui annus tunc ob initium anni a Paschate ut dixi apud Francos solitum inchoari, potuit dici 1116. Quidni ergo ad eumdem annum 1117 referatur obitus B. Bernardi, cum videatur ipse modus loquendi quo Chronici auctor usus, insinuare, cum intra eumdem annum post B. Robertum e vivis excessisse.

7. Multum hic solliciti fuimus, ut ex obitu Ivonis episcopi Carnotensis lucem aliquam acciperemus: sed novas reperimus tenebras, aliunde illustrandas. Nam primo supplementum Chronici Sigiberti, quod a Laurentio de la Barre in Historia Christiana veterum Patrum sub nomine Roberti de Monte editum est, [Col. 1367] obitum Ivonis et successionem Gaufridi in sede Carnotensi refert ad annum 1114. Contra in supplemento germano dicti Roberti de Monte, quod Lucas Acherius cum operibus Guiberti abbatis B. Mariae de Novigento vulgavit, praeclara epitome Vitae Ivonis habetur, et mortuus dicitur anno 1117: ad quem etiam annum, diem extremum clausisse Ivonem; tradit Matthaeus Parisius in Henrico I rege Angliae. Alii scriptores arripiunt unum ex annis intermediis, scilicet 1115 aut 1116, et prior habetur in Martyrologio et Kalendario ecclesiarum Carnotensium, posterior profertur ex prisco Kalendario S. Quintini Bellovacensis, in quo ipse Ivo abbas ante suum episcopatum fuerat, et varia moriens dona legavit; mortuus autem fuit 23 Decembris, ita ut postea potuerint adfuisse successori Gaufrido tam Robertus quam Bernardus, et tamen obiisse uterque anno 1117.

8. Celebratum fuit eo annno Pascha 25 Martii, cyclo lunae XVI, solis VI, littera Dominicali H et cum infra in Vita num. 105 dicatur B. Bernardus undecimo Resurrectionis Christi die in ultimum morbum incidisse, id contigisset die quinto Aprilis. Num. 112 indicatur quinto incommodi die extremis sacramentis munitus, decimo scilicet ejusdem mensis Aprilis. Deinde, ut num. 117 refertur, biduo antequam coelicas sedes adiret, ad se e turre castri Novigenti evocavit quamdam matronam cum sua filia, isti inter dealbatos monachos apparens; quae subsequendi die ambae venerunt. Nocte sequenti, ut dicitur num. 119, imperavit fratribus, qui sibi famulabantur, uti fessos artus dormiendo relevarent, quando ipse a monachis ibidem sancta mortuis fuit visitatus. Sequenti et ultimo die, cum omnes ad se vocatos piis monitis instruxisset, et osculatus fuisset, oculos inter dolores clausit, et spiritum Deo reddidit, uti num. 60 et sequente legitur. Potuit is fuisse dies 14 Aprilis, scilicet XVIII Kalendas Maii, pro quo facili errore dies VII Kalendas Maii, in supra indicato et saepius mendoso Chronico S. Maxentii, est excusum: cui tamen consentit ms. Kalendarium Ecclesiae Tironensis: in quo litteris rubris ad diem 25 Aprilis hoc notandum est: Obitus venerabilis Patris nostri Bernardi primi abbatis Tironensis. Verum ad diem 14 Aprilis memoratur in Martyrologio Benedictino ab Hugone Menardo his verbis: In monasterio Tironensi beati Bernardi primi ejusdem loci abbatis, magnae sanctitatis viri, et dein lib. II Observationum, Vitae breviarium desumptum ex Gaufrido ejus discipulo traditur; in qua iterum beati titulo honoratur.

9. Eodem die Andreas Saussaius in Martyrologio Gallicano, hoc de eo elogium habet: In monasterio Tironensi transitus B. Bernardi, primi ejus loci abbatis, egregiis virtutibus spiritu prophetiae ac dono miraculorum gloriosi. Longo etiam encomio, sed ex Menardi observationibus potissimum desumpto, eum celebrat in Menologio Benedictino Bucellinus. Sanmarthani tomo IV Galliae Christianae, pag. 865 citato Chronico Malleacensi, asserunt obiisse XVIII Kalendas Maii, et ista ex veteri Necrologio Carnotensi proferunt: Obiit Bernardus abbas de Tiro, qui ejusdem loci ecclesiam a fundamentis construxit, et multos ibidem monachos sub sanctitatis et religionis norma congregavit. Alia elogia infra in notis nostris ad Vitam habentur. Gaufredus Grossus in Vita passim utitur titulo sancti Bernardi, uti in omnibus mss. et Vita a Soucheto edita videri potest num. 78, 79 et 94, ita etiam passim eum confessorem et confessorem Christi appellat, et in prologo innuit diem ejus natalitium celebrari, atque ut tunc Vita praelegeretur, eam a se esso conscriptam: quod factum est post annum 1131, quo Ludovicus Junior est in regem Francorum coronatus; cujus rei num. 97 meminit.



INCIPIT VITA.
[Col. 1367]


PROLOGUS.
[Col. 1367A]

Reverendissimo Patri domino GAUFREDO, ecclesiae, Dei gratia, Carnotensis episcopo, atque sedis apostolicae legato, monachorum omnium infimus GAUFREDUS salutem.

1. Vestrae sublimitatis multo melius atque liquidius, beatissime Pater, novit sapientia, quod Gesta sanctorum hominum describere, et ad posteriorum notitiam utilitatis gratia litterarum apicibus collecta transmittere, per Raphaelem archangelum, medicinae bajulum, satis evidenter admonemur, ad Tobiam dicentem: Regis sacramentum abscondere, bonum est; opera autem Dei revelare et confiteri, honorificum est (Tob. XII, 7). Sed et mundi lucerna Hieronymus ad hoc idem exemplo suo nos excitat, [Col. 1367B] qui postquam Vetus ac Novum Testamentum nitido sermone fideliter transtulit, postquam prophetias et [Col. 1368A] Evangelium diligenter exposuit, anachoretarum Vitas, Malchi videlicet, Pauli, Hilarionis florentissimo stylo depinxit [(2*) 1Kb] ; nec non etiam eloquentiae fontes, ab altis incomprehensibilis sapientiae Dei montibus emanantes, omnem superficiem terrenorum cordium aridam philosophiae rore coelesti irrigantis, Athanasius scilicet Ambrosius, Augustinus, Gregorius, multique alii Ecclesiae Christi clarissimi doctores (quorum nomina nostris paginis inserere, quia longum est, devitamus) ad consimile laboris studium nos invitant [(3) 1Kb] : qui post innumera librorum volumina, quae de sacrae Scripturae abditissimis rationibus et expositionibus luculentissimo eloquio plenissime sunt ab eis digesta, omnium Christianae fidei intellectum, contra catholicam doctrinam sese [Col. 1368B] erigentem, inexpugnabilium argumentorum ratiociniis captivantia, non solum martyrum victoriosa [Col. 1369A] certamina, rosei coloris floribus vernantia; verum etiam confessorum ac virginum florigeros actus et mores, castitatis continentes lilia, suavissimos odores spirantia, floridis narrationibus ediderunt.

2. Sed et canonicae Scripturae complexio, ac series veteris instrumenti, sanctorum omnium Novi Testamenti universaliter collectorum nondum propalatam vitam, mores, actus, conversationes, labores, sudores certaminum, agonum constantias, victoriarum triumphos, remunerationum triumphales palmas, signis, figuris, umbratilium rerum narrationibus, aenigmatum obscuritatibus materialium operum stupendis et perplexis descriptionibus designare studuerunt. Mandavit etenim Deus Moysi ut ad exemplar, quod in monte viderat, omnia opera [Col. 1369B] testimonii, in illis conversationis sanctorum formam praefigurans, adeo diligenter consummaret, ut et phialas (faceret), et cyathos, et mensae labrum, et candelabri calamos, scyphos, sphaerulasque, et liliorum repansiones, lucernarum emunctoria, caeteraque omnia, quae prorsus singulatim enumerat Scriptura. Templi quoque Salomonis universa cum mensuris suis tam studiose, non solum aedificia, sed omnia aedificiorum digerit anaglypha, ut neque epistylia columnarum, vel capitella, et capitellorum retincula, aut rotarum axes radios, canthos et modiolos praetereat. Et etiam ab Ezechicle vergentis ad austrum civitatis aedificium, in spiritu visum, tam subtiliter est descriptum, ut et caelaturas palmarum non praeteriret, nec saltem portae limen immensuratum [Col. 1369C] transiret: quae cuncta, teste Apostolo, umbrae fuere futurorum (Hebr. X, 1).

3. Itaque si divinae sapientiae providentia, umbrarum et rerum distinguens tempora, per homines illius aetatis, quos ad hoc suis inspirationibus idoneos fecerat, tanto studio figuras et signa describi voluit et jussit; quis sane sapiens non intelligat, figurata et significata ab eis sanctorum gesta, quanta diligentia litterarum descriptionibus retineri et notificari fidelium futurorum notitiae, et velit et innuet. Et cum divinae voluntatis cognitio sit plenaria et evidens admonitionis impositio, si nos pigritantes torpore desidiae, ac stertentes sopore inertiae, negligimus nostri temporis sanctorum actus nobis cognitos [Col. 1369D] calamo designare, et futurae posteritatis utilitatibus destinare; nonne, offensionis reatum incurrimus, et in detrimentum nostrae salutis incidimus? Nostrae salutis igitur augmentis instantes, sanctorum pietatis opera scribendo denotemus; et illa denotantes, ejus qui in sanctis suis est mirabilis, Christi magnificentiam praedicemus. Dum enim Christi militum laudes referimus, regis illorum sublimiter magnificos triumphos attollimus; quia quidquid virtutis [Col. 1370A] eorum mentibus inesse deprehenditur, divinae potentiae et fortitudini procul dubio debetur. Sed et talium scriptorum propagatores, dum justorum proposito exemplo, audientium animos ab iniquitatis perpetratione retrahunt; peccatorem ab errore viae suae, ejus animam salvantes, convertunt; et suorum peccatorum multitudinem operiunt.

4. Praeterea cum mortalium rerum titulos cereis [(3*) 1Kb] imaginibus erectos; et variae jactantiae laudum infulas, auro radiantibus litteris conscriptas, videamus successoribus ad imitandum propositas; quis nostrum haec attendens, non erubescet athletarum Christi victorias silentio tegere? et non ad imperatoris eorum laudem, qualiter contra aerias potestates et mundi rectores tenebrarum harum pugnaverint [Col. 1370B] atque vicerint, schedulis saltem vilibus tradere et ad incitandos bellantium animos, diligentius explicare? Quis et luce clarius non conspiciat, quod dum talia scripta in sanctorum natalitiis recitamus, Deo debitae laudis cultum persolvimus, sanctorum memoriam excolimus, fidelium mentes aedificationis emolumentis imbuimus, sanctis venerationis honorem congruum exhibemus. Hinc infidelium mentes moerore consternantur, increduli livore contabescunt, indisciplinati anxietatibus coarctantur; sanctis omnibus laetitia tripudiantibus, solus diabolus ingemiscit, qui omnium tentationum suarum atque pugnarum fructum ad hunc finem redactum conspicit, ut se sub pedibus sanctorum prostratum, catenisque virtutis eorum ligatum, felle doloris tabescens [Col. 1370C] conspiciat; et tormento suae vexationis compulsus, velit, nolit, illorum magnificentiam recognoscat. Dum enim ab obsessis corporibus, velut a regno suae tyrannidis expulsus, per lunaticos et energumenos dans mugitum, incendii sui cruciatum fatetur et dolet; quoniam feliciter apud Deum, per quos hoc patitur, vivant et potenter valeant, apertissime demonstrat. Profecto namque dum mortuis vita, languidis medela per eos restauratur, quam firmiter verae vitae ac potentiae inhaereant, populis Christianis certissime denotatur.

5. Hactenus, felicissime Pater, causas et rationes cur sanctorum scribi debeant gesta, paulo latius disserens, utcunque aperui; quia vitam patris nostri [Col. 1370D] Bernardi, vestris exhortationibus obtemperans (quibus non obedire reor absurdum) descripsi; eamque sub trium voluminum distributione coarctavi [(4) 1Kb] , vili quidem schemate verborum, sed brevi, ut qui sermonis incultam faciem exhorruerit, brevitate saltem respiret lectionis. Sciens etenim veritate nihil esse praestantius, veraci stylo magis quam nitido, humilitatis tenente campestria, ea quae vidi vel fidelium hominum relatione didici, litteris commendata [Col. 1371A] successoribus transmisi; operisque dignitatem magis attenuans quam explicans, bonis dictatoribus materiam tantummodo comparavi: quam et rei veritatem fucis sermonum obducere nolui, ne dum lector pompas phalerasque verborum studiosus attenderet, virtutes sancti viri negligentius perciperet. Verum si quis, Judaicae infidelitatis more, signa requirens, sanctorum quemlibet miraculorum quantitate metiatur, quid de B. Maria Dei genitrice censebit, quam prodigia fecisse evangelicae series lectionis, multa de illa alia referens, non fatur? Sed et (quid censebit) de Christi praecursore Joanne quem evangelista miraculum [Col. 1372A] fecisse nullum apertissime confirmat, dicens, Joannes nullum signum fecit? Sanius itaque decernitur quod multis qui signa fecerunt in die judicii reprobatis, illi soli qui opera justitiae sectati sunt ad salutem colligentur. Non igitur Patrem nostrum Bernardum patratione miraculorum (quamvis illa penitus non deerunt) commendamus, sed quia mitis et humilis corde Christum imitatus fuerit demonstramus. At ne in prooemiis tempora consummantur, illum jam eloqui plenius aggrediamur, de quo diutius praelocuti sumus [(5) 7Kb] .



CAPUT PRIMUM. B. Bernardi educatio, et vita monastica in coenobio S. Cypriani.
[Col. 1373A]

6. Bernardus igitur genere [(6) 1Kb] Ponticensis, in Abbevillae territorio, honestis ac religiosis parentibus fuit oriundus, hospitalitatis ac humanitatis studia sectantibus, et prout facultas eis suppetebat, Christo in suis egentibus membris diligenter administrantibus. Hunc ab ipsis deputatum studiis litterarum, supernae dignationis gratia suae dilectionis excepit gremio, ut ad omnia facile, quibus erudiebatur, attingeret, unde factum est ut in grammaticis ac dialecticis rationibus, aliisque litteratoriae artis aliquantis pervigeret facultatibus. Inter scholasticos sane juvenes degens, non latas hujus saeculi ingressus [Col. 1373B] est vias, sed tanto studio devitabat lasciviam, quanto serpentis virus fugeret pestemque mortiferam. Et dum coaetanei sui adolescentes, ut haec omnium aetas consuevit, vanarum rerum sequerentur spectacula; ipse in hospitii sui sese recipiebat penetralia, aliqua scriptitans aut legens vel meditans utilia. Oculos namque suos avertere, ne viderent vanitatem, volebat; quia in via Dei vivificari ardenter sitiebat.

7. Jam profecto tunc temporis tanto affectu religionis inflammabatur animus illius, ut veste regulari ad modum canonici sese indueret; et secundum habitus morem tenoremque, tantam vitae sobrietatem tantamque modestiam servabat in moribus, ut quamplures scholasticorum sodalium eum deridentes [Col. 1373C] vocitarent monachum. Malebat tamen bonae indolis adolescentulus ridiculosas eorum infestationes sustinere, quam bonae vitae puritatem ac propositum deserere, quamque sese corruptorum hominum mortiferis actibus immiscere. Trahebat etenim eum jam divini amoris inspiratio, quae mentem illius ad sustinendam derisionis molestiam corroborabat, eumque a massa perditorum separans, sanctitatis dotibus exornabat: sicque usque ad vigesimum fere annum aetatis suae, amplexus disciplinas scholarium eruditionum, non mediocriter vivacem atque perspicacem assecutus est intelligentiam in scientis Scripturarum.

8. At vero sanctae conversationis desiderio magis [Col. 1373D] magisque in dies flagrabat; quia ignis ille, quem Filius Dei in terram mittere venit, votens ut arderet mentem illius ab ineunte aetate accenderat, qui quotidie succrescens, per sanctitatis indicia scintillando se detegens, celari non poterat. Quis etenim [Col. 1374A] celaverit ignem? Sed nunc augmenti tanti vires susceperat, quatenus jam per majoris flammae incendium vellet erumpere; erumpensque, vehementius inflammando animum illius, ad hoc pertrahere, ut temporalium rerum ambitum penitus postponeret, ac monasticae professionis sectatoribus sese adjungeret. Hoc enim agebat divina bonitas, ut surculus bonae plantae, quem ab amore caducarum rerum jam amputaverat, arbori boni germinis inseretur; nolens ut diutius in consortio virorum scholarium maneret, ne exemplum malitiae et pravitatis eorum animum illius a bono proposito reflecteret.

9. Juvenis igitur sanctis inspirationibus acquiescens, ad quod trahebatur facere non distulit; Ponticum [Col. 1374B] sibi natale deserens, Aquitaniae regionis partes ingressus est, tribus aequaevis comitatus sodalibus, eodem quo ipse voto flagrantibus. Hi dum haud segniter viam carpentes tendunt ad propositum, regem Francorum [(7) 1Kb] obvium habuerunt. Quo Bernardus praesagio admonitus, haec illico fertur dixisse suis consortibus: Eia, comites, alacriter animo incedamus, confidentes, quia regem coeli, quem quaerimus, reperiemus, qui regem terrae in nostra itineratione invenimus, quem modo minime quaerebamus. Qui domino ducente, Pictavum pervenientes, ibi aliquanto tempore commorantur: et qui monachi in Aquitania districtius vitae regularis tenerent disciplinam, diligenti inquisitione dignoscere conabantur. Hoc etenim inquirebant, ut melioribus [Col. 1374C] se sociarent, et sanctioribus vitam suam regendam committerent. Est autem ab hac civitate non longe positum S. Cypriani monasterium [(8) 1Kb] quod eo tempore regebat abbas quidam, cui vocabulum Raynaudus [(9) 1Kb] vir apprime litteris eruditus, tanta sapientia praeditus, ut in publicis conciliis causarum perorator esset eloquentissimus: cujus rei gratia in Romana etiam curia bene notus et acceptus erat, et in Aquitania famosissimus habebatur. Hic etiam S. Roberti [(10) 1Kb] fundatoris illius monasterii quod Casa Dei dicitur, discipulus fuerat, quod Bernardo fama retulerat, referendoque sitientem audiendi doctrinam illius valde reddiderat.

10. Praedictum vero monasterium tunc temporis [Col. 1374D] habebat plures monachos, genere nobiles, sed sanctitate vitae ac morum honestate multo nobiliores: quorum unus fuit Hildebertus, qui postea Dolensis monasterii abbas [(11) 1Kb] , deinde Bituricensis archiepiscopus [(12) 1Kb] exstitit, cui beata Dei genitrix virgo Maria [Col. 1375A] in quadam sua tribulatione fertur apparuisse, et ei solatia contulisse. Sed et Gervasius, qui S. Savini monasterii fuit postea abbas [(13) 1Kb] , vir summae abstinentiae omniumque virtutum ornamento praeclarus. Garnerius quoque, qui castri illius, quod Mons Maurilionis [(14) 1Kb] dicitur, dominus fuerat. Hic paupertatis atque solitudinis amator, coenobitarum monachorum deserens consortia, anachoreticae vitae sectatus est studium; qui dum quadam die per eremi vastitatem incederet, quemdam hominem a daemone arreptum conspexit, cujus miseriae compatiens, virtutem Jesu Christi precibus advocans, daemonem quo tenebatur expulit hominemque incolumem remisit. His et aliis quampluribus consimilibus viris quorum frequentia S. Cypriani monasterium tunc [Col. 1375B] nobilitabatur, divinae providentiae dispositio, famulum suum Bernardum adjungere volens, ut fortioribus militibus fortissimo adjuncto, totus audacior atque robustior contra hostes redderetur exercitus: eum usque ad praedicti Patris Raynaudi praesentiam fausto itinere perducit. Cui, sufficienti doctrina et exhortatione prius diligenter confortato, abbas sanctae conversationis habitum tradit, illumque tonsura monachum insignitum corpori congregationis adjunxit.

11. Qui in monasterio susceptus, et a sanctis fratribus, quos praediximus, monasticae conversationis institutis et consuetudinibus informatus, confestim ad tantae perfectionis conscendit arcem, ut universis admirabilis haberetur. Quis namque queat [Col. 1375C] exprimere sermone, in quanta humilitate vitam suam continuerit, quantave subjectione se submiserit. Famulabatur omnibus, administrabat cunctis, serviens universis, omnes ut superiores attendebat, ut seniores venerabatur, ut magistris et eruditoribus suis reverentiam exhibebat: omnibus obediens, nulli contradicens, omnes sine simulatione diligens, affectu pietatis et misericordiae visceribus complectens universos, omnibus compatiebatur, illorum curans commoda, sua postponens; nulli invidebat, detrahebat nemini; nunquam obmurmurans, nunquam susurrans, nullam vitam dijudicans, nullum condemnans; verba illius Christum semper resonabant, pacem, misericordiam. Quis unquam eum iratum, [Col. 1375D] quis turbulentum cognovit? Semper mente serenus, alloquio blandus, sermone nitidus, affabilitate laetus, discretione praecipuus, expugnator injustitiae, justitiae propugnator: fide confisus, spe robustus, charitate diffusus, et, ut breviter concludam, omni morum honestate praeclarus. Quis unquam acrius abstinentiae, algoris, et vigiliarum tormentis corpus suum edomuit?

12. Lectioni et meditationi Scripturarum maxime [Col. 1376A] intendebat, adeo videlicet ut maxima parte noctium legendis sacris voluminibus pervigil insisteret, et in consideratione divinarum rationum diutius pernoctaret. Dum ergo quadam nocte huic studio operam dat, sopore deprimitur; et quam satis ad hoc opus grandem paraverat candelam, ex ejus dormientis manu super librum labitur. Dormit ille, ardet illa jacens super paginam, donec tota consumatur, nec tamen codex uritur. Hic itaque per annos decem vel eo amplius, in claustro S. Cypriani tanto rigore abstinentiae deguit, tantarum jubare virtutum enituit, ut totam congregationem suae sanctitatis radiis illustraret, et eam non tam dictis quam factis ad meliora provocaret, doctoresque, qui illum prius instruxerant, verbis docebat, jam non argumento locutionis [Col. 1376B] aut nitore sermonis, sed virtute operis. Et ita factum ut praeesse jam inciperet universae congregationi, non loco praelationis, sed excellentia sanctitatis, ac auctoritate bonae operationis.



CAPUT II. Prioratus monasterii S. Sabini administratus, disciplina restaurata, et alia praeclare gesta.

13. Ea tempestate quidam monachus de monasterio Cypriani, Gervasius videlicet, de quo superius commemorationem fecimus, ad regimen ecclesiae S. Savini suscipiendum multis totius congregationis petebatur precibus. Sed ad hoc nullo modo impelii poterat, neque per episcopum praecipientem, neque per abbatem suum obedientiam sibi praetendentem, [Col. 1376C] nisi S. Bernardum traderent adjutorem. Quo tandem sibi concesso, Gervasius abbas praeficitur, et Bernardus prior in congregatione constituitur. Hoc autem divinitatis pio consilio agebatur, ut ad depellendas illius ecclesiae tenebras haec duo magna luminaria mitterentur; quia per praecedentis abbatis negligentiam, loci illius congregatio regularis vitae tramitem deseruerat, et rigorem disciplinae in temporem vitae ac dissolutionem commutaverat. Quo prius Gervasio bene cognito, bono sanoque consilio sibi divinitus inspirato, solus curam illorum suscipere noluit, ne, dum exterius in administratione teporalium laboraret, non esset interius, qui spiritualia sustentaret. Sed duobus sibi consociatis atque auxiliantibus, altero exterius procurante, altero interius [Col. 1376D] providente, gratia Domini monasterium, infra breve tempus, in tantam integritatem sanctae conversationis restauratum est, ut, quod infamia notabatur ob dissolutionem, postea famosum haberetur ob religionem.

14. Per idem tempus occasione cujusdam ecclesiae inter saepefatum Gervasium et venerabilem Bernardum, dissentientibus monachis ejusdem monasterii non parva altercatio suboritur. Nam Gervasius, [Col. 1377A] coenobii amplificandi ac ditandi gratia, pro memorata acquirenda ecclesia avide insistebat; Bernardus vero nullatenus acquievit, animadvertens quod Simoniaca pestis ex latere subintrabat. Unde factum est ut idem Gervasius, postquam se minime praevaluisse vidit, atque jam dictam ecclesiam, ad quam anhelanter suspirabat, abbas tunc temporis S. Cypriani obtinuit, contra virum Dei Bernardum vehementi indignatione permotus, curam sibi commissam contemnendo postposuit, atque de sumptibus S. Savini apud S. Cyprianum habitationem sibi construxit, in qua deinceps per plurimum temporis habitavit. Haec non adeo protulimus, ut quibusque simplicioribus quodlibet dissensionis argumentum proponamus; sed ut, sicut in sequentibus declarabitur, metuenda Dei judicia simulque praedicanda magnalia posteritati succedentium transmittendo propalemus. Plerique etenim multo ardentius legunt, quod et inter ipsos facta sit contentio (Luc. XXII, 24), qui teste Evangelio, visibiliter adhaerebant coelesti magisterio; quam quod in eorumdem Actibus intimantur, multitudinis credentium erat cor unum et anima una (Act. IV, 32). Sed quoniam divinas Scripturas obliquo conspectu dijudicantibus, et inexplicabili tergiversatione pervertere machinantibus, nunc nequaquam satisfacere cupimus, ad intermissum propositum redeamus, a quo paululum disgressi sumus.

15. Bernardus interim saepedicti Gervasii privatus [Col. 1377C] patrocinio, sed divino non destitutus adminiculo, more providi procuratoris; totius monasterii S. Savini nunc exterioribus nunc interioribus pervigili cura insistens utilitatibus, tanto magis operam dabat, quanto majus onus curae suae incumberet: ideoque ne quid minus honestum sua contingeret ignavia, frequenti retractatione recolebat. Verum quia non potest esse Abel quem Caini malitia non exerceat, nec rosa nisi inter spinas vernare prospicitur; a quibusdam canonicarum institutionum impugnatoribus, in eodem coenobio corpore tantum commorantibus, perplurimis exacerbationibus affectus et creberrimis infestationibus lacessitus perhibetur. Quorum unus, qui caeteris pertinacior et ad inferendas quaslibet molestias audacior dignoscebatur, dum frequenti verborum invectione [Col. 1377D] quadam die praecipitanter in eum insurgeret, Bernardus quidem exempli gratia illi vindictam committens, qui sibi committit admonet, dicens: Mihi vindicta et ego retribuam (Rom. XII, 19); illata improperia aequanimiter pertulit; sed divina ultio evidenti statim ac celeberrimo judicio ipsius infestatorem [Col. 1378A] terribiliter coercuit. Nam idem infelicissimus sanus et alacer cum caeteris in claustro residens, subitanea et inopinata morte expiravit, ad suae damnationis cumulum datus aliis in exemplum. Et quia, Sapientis oraculo, Pestilente flagellato prudens prudentior redditur [(15) 1Kb] (Prov. XIX, 25); reliqui, tam districta animadversione exterriti, ad altiora monastici rigoris exercitia protinus viriliter accinguntur. Denique in exteriorum rerum administratione idoneis procuratoribus deputatis, orationi et silentio servus Dei Bernardus irrefragabili diuturnitate deditus, ad tantam mentis puritatem pervenerat, ut quamplurima prophetica inspiratione cognosceret, quae hominum cognitio necdum habuisset.

16. Anno itaque Dominicae Incarnationis millesimo nonagesimo sexto [(16) 1Kb] , pontifex Romanorum Urbanus [(17) 1Kb] gentem Christianorum commonebat; quatenus Hierosolymam pergerent, et a gentilium manibus civitatem liberarent, templumque Domini ac sepulcrum ab eorum spurcitiis emundarent. Quam papae commonitionem populus Christianorum tanto mentis affectu ac desiderio suscepit, ut nonnulli abbates et monachi nec non eremitae sua monasteria desererent [(18) 1Kb] , ac Hierusalem pergerent: cum quibus praedictus Gervasius, sine satisfactione injuriae quam viro Dei Bernardo intulerat, iter arripuit, Hierosolymam iturus; sed (quia non est hominis via ejus) nec illuc perventurus, nec denuo rediturus. Idem namque coeptum carpens iter, jam [Col. 1378C] prosperis hinc succedentibus tam sibi quam suo comitatui successibus, optatum littus tenuerat: jam omnium suorum, quemadmodum videbatur, compos votorum ad Hierosolymitana campestria pervenerat, cum ipsius nimirum permissione, cujus judicia, licet nonnunquam sint occulta, nunquam tamen sunt injusta, immanissimus leo de suis cubilibus prosiliens, ipsum, cum ipso cui insidebat asino membratim discerpendo exstinxit, atque tam horrendo spectaculo peracto, ad montanas cavernas sibique cognita lustra, caeteris intactis, verumtamen tam prodigioso admodum infortunio perterritis, concitis gressibus repedavit. Quae dum in Hierosolymitano agerentur territorio, Bernardus in Aquitania non longe a suo monasterio constitutus, eodem [Col. 1378D] die per spiritum cognovit, atque piae recordationis affectu commotus, quemdam monachum ipsius ecclesiae, cujus tunc temporis, ut saepe jam diximus, curam gerebat, ad se convocans, innotuit: Vade, inquiens, et dic Guillelmo Samueli, quod Gervasius abbas patruus ipsius, et asinus ejus in Judaeae provincia a leone sit occisus, fratribusque [Col. 1379A] illius obitum denuntiare studeat, et ut cum debita veneratione exsequiae peragantur, signa pulsari faciat. Monachi autem officium de more peregerunt; sed quomodo hoc ipse cognoverit nescierunt. Eodem vero anno ab eis, qui de Hierosolyma redierant, addiscunt, quod eadem die Gervasius cum asello suo obierit, qua Bernardus ejus obitum nuntiavit; unde procul dubio res patuit, quia per prophetiae spiritum cognovit.

17. Bernardo dictum monasterium sibi commissum sapienter ac regulariter gubernanti, per quem maxime ipsius facta fuerat religionis restauratio, talis divinitus panditur revelatio. Erat illi consuetudo ut post completorium in oratorio remaneret, et diutius pervigil in orationibus pernoctaret. Quadam [Col. 1379B] itaque nocte, dum post orationes ab oratorio in dormitorium pergeret, conspicit multitudinem monachorum, ad instar nivis dealbatorum, in capitulo residentium. Cujus visionis permotus novitate, fertur capitulum introisse, atque ab eis humiliter petita et accepta benedictione, cum ipsis aliquantulum resedisse, rei gratia diligentius agnoscendae. Tunc unus residentium, qui et aevo et ordine caeteris dignior videbatur, Bernardo ut sibi injunctum ab eodem fuerat, tantum audiente, prioratus ejus officium et nomen aliis intimavit, eique talia dixit: »Charissime, nos hujus monasterii monachi fuimus, et haec sancta loca visitandi licentiam habemus, in quibus nostram operando salutem olim habitavimus; tibi vero condignas grates referimus, [Col. 1379C] quia divina praeeunte gratia, ad statum religionis ac sanctitatis hujus coenobii congregatio te operante rediit, quae quondam a norma justitiae multum exorbitavit. Hoc etiam, ut die crastina fratribus denunties, injungimus quod ex illis decem et novem de hac vita discessuri sint infra breve spatium.« Qua peracta visione, ipse, quemdam monachum astruens hoc vidisse, fratres praemunivit, ut suas per confessionem conscientias purgarent, et ad suscipiendum vitae terminum praepararent. Unus autem ex illis qui morituri erant eum delirare et verba somnii proferre asseruit; sed mox a Bernardo tale responsum audivit: »Ut experimento cognoscas, non me somniorum incerta narrare, primus omnium [Col. 1379D] fratrum morieris, nec praefixum terminum transgredi poteris.« Et sic, ab illo incipiens, unicuique nominatim tempus suae demonstravit aegrotationis, diem quoque exprimens resolutionis. Mors autem fratrum eodem ordine, quo ab illo praedicta fuerat, subsequitur, et sic illum certa vidisse comprobatur.

18. In hujus monasterii oratorio, quadam nocte [Col. 1380A] more solito post Completorium Bernardo flenti studiosus ac precanti,

Fulgida conspectu, niveo quoque candida cultu,
Visa Dei Genitrix, ait hoc, mundi renovatrix:
Multos angores passus prius atque labores,
Laetus pervenies aethereum ad solium.
Sed de praenuntiata tibi laborum et angorum molestia, divinae dispositioni, charissime Bernarde, non succenseas; imo judiciorum rationibus ipsius gaudenter acquiescas, et gratanter gaudeas: et iterum dico gaudeas, quia qui te affligi temporaliter proposuit in terris, in numero sanctorum suorum aeternaliter praescriptum te tenet in praedestinationis suae indissolubilis scriptis His dictis disparuit. Et ille inaestimabilis exhilaratus gaudio de notificata sibi [Col. 1380B] felicitate suae sortis, ea quae audierat postmodum cuidam seniori revelavit, per quem usque ad nos hujus rei notitia pervenit.



CAPUT III. Vita eremitica in solitudine Cenomanica.

19. Sed ut re ipsa, quod Dei mater sancto viro praedixerat, verum esse probaretur, illi statim causa laboris suboritur. Nam cognita monachorum voluntate, qui eum sibi abbatem facere disponebant, clam discessit ab iis, rem sibi a multis annis desideratam quaerere intendens, scilicet anachoreticae vitae studium, et ut sibi victum acquireret labore manuum. Manebat autem, non multum a longe monasterio Savini vir quidam venerabilis, et religiosus eremita, Petrus nomine de Stellis, qui illius postea monasterii [Col. 1380C] fundator exstitit, quod Fons Cumbaudi dicitur [(19) 1Kb] : ad quem Bernardus divertens, eo quod sibi jam antea notus et familiaris esset, causam qua venisset aperuit. Quem Petrus magna cum animi alacritate suscepit; sed quia in vicinia monachorum erant, qui eum invitum abbatem sibi facere satagebant, illum diu secum, licet nimis exoptaret, tenere non potuit. Bernardus porro exaestuans tum desiderio jam optatae paupertatis ac solitudinis, tum vehementer reformidans quod, nisi citius recederet, abbas, implicandus sollicitudinibus curae pastoralis, impellente abbate suo vel episcopo, coactus fieret; Petrum obnixius rogabat ut se inde citius latenterque subduceret, atque ad ignotas remotissimae regionis [Col. 1380D] solitudines perduceret. Petrus itaque precibus rogantis acquiescens, factus ductor itineris, quod postulabat complevit.

20. Erant autem in confinio Cenomanicae Britanniaeque regionis vastae solitudines quae tunc temporis quasi altera Aegyptus florebant multitudine eremitarum, per diversas cellulas habitantium, virorum sanctorum ac propter excellentiam religionis famosorum, [Col. 1381A] inter quos erant principes et magistri, Robertus de Arbrissello [(20) 1Kb] , atque Vitalis de Mauritonio [(21) 1Kb] , Radulphus quoque de Fusteja [(22) 1Kb] , qui postea fundatores exstiterunt multarum atque magnarum congregationum: quibus divina dispositio per Petrum, qui eos antea noverat, hunc quartum adjungere curavit, ut illis tribus quarto adjuncto firma fieret quadratura, quae postmodum magna et lata aedificia erat portatura. Petrus vero de Stellis, multorum dierum itinere confecto, pervenit ad divinum Vitalem, unum ex supradictis, quos principes et magistros eremitarum fuisse jam diximus. Qui ei Bernardum commendabilem laudabilemque sufficienter facundae orationis adminiculo prius faciens, rogat, ut eum habitare secum permitteret, nomen [Col. 1381B] illius et transacti prioratus officium penitus reticens, non Bernardum eum nominans, sed Guillelmum; sicut ab eodem Bernardo antea fuerat praemonitus, ut vilis amodo ubique haberetur atque incognitus.

21. Petrus itaque, illo commendato, ad Aquitaniam remeat. Dominus autem Vitalis anachoretas concilii more convocat in unum, Guillelmique desiderium profert in medium. Eremitae vero, hominis comperto voto, ex affectu charitatis assentiunt, consortio applaudunt, cellulas suas certatim offerunt. At vero Vitalem charitatis ardor concitat, litemque sibi complacitam dirimens, ex synodi auctoritate decernit, ut Guillelmus silvas peragrando, Patrum omnium habitacula conspiciat, et quod sibi placuerit [Col. 1381C] ad habitandum assumat. Ille igitur, anachoretarum sibi grege praevio, ut in concilio sancitum fuerat, omnium cellas inspicit: et in anteriorem eremum procedens, ad ultimum lapidem pervenit; ibique cujusdam fratris mansionem, cui Petrus erat vocabulum, invenit. Hic autem nec agros colere, nec hortos fodere noverat; sed arbusteis fetibus tantummodo, tornatilisque artis adjumento, quotidie mensae sibi fercula providebat. Casam quoque haud grandem ex arborum corticibus sibi in cujusdam ecclesiae S. Medardi [(23) 1Kb] parietinis confecerat, cujus partem meliorem abruperat ventorum violentia. Sed, ne iterum ventorum saevientium rabies praevaleret, casae reliquum quod remanserat, aliquantae praemunitionis [Col. 1381D] fortiori compage, ad quernos desuper incumbentes ramos vimineis funibus astrinxerat. Tam castigatae igitur possessionis supellectilem; tam profundae tamque ad unguem perductae paupertatis, quam optaverat Guillelmus, formam undecunque conspiciens, tam altum, tamque consummatum saeculi contemptum quem quaerebat inveniens, fratribus cum quibus venerat, se ibidem remansurum, mox intulit, seque inde minime recessurum asseruit.

[Col. 1382A] 22. Petrus fortunae suae divitias videns praelatas caeteris, de electionis forte quasi de victoria triumphum reportans, immensa funditur laetitia, gloriatur, tripudiat, insultat sodalibus; Guillelmi favet judicio, collaudat mentem, voluntatem approbat, quae diligat paupertatem majorisque substantiae spernat subsidia; spondetque quod eum in arte tornandi instruat, ferramentorum ipsius artis haeredem constituens, si post ejus obitum illum fore superstitem contingat: tales etenim gazas suis thesaurizabat successoribus. His itaque peractis, Petrus multo exhilaratus gaudio, illos invitat ad prandium; sed perquisitis cellariis suis tam tenuem invenit annonam, ut nec uni, si tota apponeretur, sufficeret: quae res nec nova, nec insolita sibi fuit, eo quod suae [Col. 1382B] familiaris rei status eum assidue talibus urgeret negotiis. Verum perpendens secum quod mensa, quae unum cibare non valeret, multos non satiabit; non ignorans unde pasceret quos invitaverat, festinus arripit cophinos suos, et aulae suae circumfusam undique silvam ingrediens, haud segniter spineta rubetaque convellicat, corylos caeterasque silvestres arbores suis exspoliat fructibus; et dum in sportellis suis diversi generis poma coacervat, in cujusdam trunci concavitate apum examen cum tanta cerae et mellis plenitudine reperit, ut ex ipsius copiae cornu tantas abundantias crederes emanasse. Admirans igitur tantos fortunae successus, peregrini monachi, quem modo in consortium susceperat, de putat meritis, quod tantam luminis ac cibi Deus [Col. 1382C] materiam contulisset. Reversus domum mensam onerat dapibus: apponit etenim favos distillantes immodicos, arborumque diversarum poma silvestria, pulmentumque arboreis frondibus confectum advehit, essetque opulentum convivium, nisi panis deesset, dignior pars epularum. Fraternae autem laetitiae celebritate transacta, ad cellam suam quisque revertitur.

23. Petrus vero Guillelmum secum remanentem tornandi edocet disciplinam, ut promiserat; et ille docilem habens mentem, in brevi magistrum exsuperat. Placet capacis ingenii Guillelmi Petro facilitas. Nam zelus et livor ab ejus cordis secreto procul recesserant. Ille ut eremi antiquus cultor et usus talibus, ex silvestrium arborum frugifero beneficio [Col. 1382D] et praefatae artis exercitio conquirit victualia: Guillelmus autem semper remanens domi, ut subjectus discipulus non sumptuosae coquinae complens officia, agrestes herbas conficit in pulmentum; quibus ut molliores et dulciores reddantur, in festivis diebus salis admiscet condimentum. Post Vesperas illis in die semel prandentibus, Petrus recumbit, Guillelmus famulatur: didicerat enim a bono doctore: [Col. 1383A] Non veni ministrari, sed ministrare (Matth. XX, 28). Anachoreticae vitae itaque amplexus propositum, mox abstinentiae rigore transcendens universos, frondibus arboreis vitam sustentat et herbis; corpus domans inedia, siti, vigiliis, algoribus et laborum duris exercitiis.

24. In assiduitate quoque orationis et contemplationis adeo infatigabiliter perseverat, ut in corpore degens extra corporeos affectus vivere videatur. Non abest etiam a secreto conscientiae illius cordis contriti sacrificium; non abest gemitus, non abest compunctio; non a mentis intuitu divinorum contemplatio; non ab oculis superabundans et inquieta lacrymarum effusio.

Terrea postponens, animo coelestia lustrat;
[Col. 1383B] Antra colens eremi corpore, mente polum,
Incola silvarum, per devia lustra ferarum,
Modicus, ignotus latitat, sine nomine solus,
Civibus aethereis sed junctus lumine cordis
Cognitus, excelsus, magnus, celebris, venerandus
Intrat siderei spatiosa palatia regni,
Et favet intranti jam curia tota Tonantis.
Interno visu, sursum super astra locatus,
Circuit et mundi florentia rura superni,
Decerpens flores, fructus libando salubres,
Quorum languores gustus fugat atque dolores,
Tollit et angores nec non odor atque labores:
Praegustatque boni jam dulcia gaudia summi.
Obstupet et clari cernens miracula coeli,
Mystica magnarum mirando volumina rerum

25. Per triennium itaque, quo Guillelmus apud [Col. 1383C] S. Medardum cum Petro latuit, a S. Savini monachis exploratores transmissi, per abdita silvarum totius Galliae, per defossa terrarum, per abrupta montium discurrentes, sicubi Bernardum invenirent, perquirunt. Tandem cognito ubi esset remeant, et quo et cum quo latitaret, nuntiant. Cujus rei certificationem monachi gratulanter audiunt, statimque ab episcopo et abbate ipsius mandata, sigillis munita, diligenter expetunt, ut ab eremo Bernardum eis educere, pastoremque sibi constituere liceat, ut communis assensus eorum petierat. Quibus impetratis, dum itineris necessaria praeparant; quidam monachus illorum, cui Hugo vocabulum erat, a monasterio latenter exiit, qui ad Bernardum perveniens, in haec verba prorupit: »Anathemate [Col. 1383D] percussus es, si hic diutius maneas, nisi nostri monasterii regimen, ut episcopus abbasque tuus impetrat suscipias.« His dictis totius rei seriem per ordinem retulit; quod illum toto triennio quaesierant quod ab episcopo et abbate mandata illum reducendi abbatemque faciendi receperant. Quo Bernardus audito, ingemuit, et ad marinas insulas fugere disposuit; ut saltem pelagus occultaret, quem terra celare non potuerat. Hinc igitur proficiscens, fratribus vale dicto, cunctis prae dolore lacrymantibus, discessit.



CAPUT IV. Vita solitaria in Causeo insula. Piratae emendati.
[Col. 1384A]

26. Paupertati vero illius quidam eremitarum compatiens, uni sociorum ejus decem et octo nummos tradidit, pie providens ut tantillum pecuniae haberent, ex qua in itinere sumptus, saltem per dies aliquot, compararent. Quo vir Domini comperto, non mediocriter indignatus, quod argentum secum deferret, sic ait: »Aut meus socius non eris aut hos nummos ferre desines. Putasne Christum invenire pauperem in illis partibus ad quas properamus, quem ubique divitem esse cognoscimus? Pauperiem, Christo divite, ne timeas: Christus etenim tibi necessaria sufficienter ministrabit, si primum regnum Dei quaesieris fideliter.« Et his [Col. 1384B] dictis pauper quidam ruricola obvius illis fuit, cui nummos illico dari praecepit. Pauper quidem argentum accipiens laetus efficitur, quod ex facili nummos habuerit; Bernardus vero laetior redditur, quod penitus nummis caruerit. Uterque igitur diverso modo laetificatus, ille cum pecunia domum suam properat, iste sine pecunia, non habens ad primam mansionem ubi caput reclinet, quo tenderet nesciebat; sed de largitate bonitatis Dei confidens, coeptum iter, juxta quod intenderat, consummare festinans, ad mare Britannicum pervenerat, ibique cognito quod infra maris decem milliaria insula quaedam, anachoretis competentem praestaret solitudinem, quam veteres Causeum [(24) 1Kb] nominarunt, navem [Col. 1384C] conscendit: ad quam conveniens in ea per annos plurimos habitavit.

27. In tam igitur occulta remotione positus, et a strepitu et perturbatione hominum separatus, et ab omni audientia humanae conversationis alienatus, in coelestibus theoriis totus erat. Die et nocte, in oratione, in cordis contritione, et in lacrymarum effusione, persistens, cogitabat dies antiquos, et annos aeternos in mente habebat, pascebatque eum contemplatio summi boni; nec jam multo terreni cibi desiderio aestuabat, quem divinae contemplationis dulcedo assidue satiabat. Mansit itaque multis diebus pane carens in hoc loco, absque foco, sine socio. Quibus vero alimentis vitam sustentaret suam, dum haec abessent, nobis id ab eo requirentibus, [Col. 1384D] indicare recusabat, suarum virtutum artificiosus dissimulator, ut esse assolet perversus quilibet flagitiorum suorum versutus occultator. Sed revera, ut compertum est postea quibusdam suis sodalibus, herbarum utebatur crudis radicibus. Illi quoque inibi inhabitanti tentatio daemonis non defuit, illum deterrere et ab illis sedibus expellere cupientis: suis etenim phantasticis artibus terribiles formas ingerebat, quas miles Christi, crucis armatus signaculo, viriliter fidenterque superabat.

28. His diebus ab Armorica Britannia piratici raptores, [Col. 1385A] tribus cum armatis ratibus, exeunt: qui in maris Anglici pelago duas naves, diversis oneratas mercibus, inveniunt: quarum possessores, sese audacter defendere parantes, navali aggrediuntur praelio. Pugnatur utrinque fortiter: a piratis acriter, ut aliena diripiant; ab institoribus viriliter, ut sua defendant. Tandem piratica multitudo saeviens praevaluit; expugnantur miseri mercatores, vulnerantur, et semineces in transtris vinciuntur. Mox saevientium rapacitas suo potita desiderio, ad Britanniam convertitur; sed ventorum contrarietas, id superna faciente clementia, ad Causeum insulam navigium impellit. Bernardus autem pietatis amator et exsecutor misericordiae, cujus totus redundabat visceribus, ut conspicit captivos homines, ligatis manibus post [Col. 1385B] tergum, moribundos jacentes in sentina, suis spoliatos pecuniis, flebilibus questibus ejulantes, cruore proprio obvolutos; praedones vero exsultantes ac tripudiantes laetitia; utrorumque compatiens miseriis, ab imo corde trahit suspiria, lacrymisque protinus effundens oculos, hos deflet, qui crudeli rapacitate animas suas perimunt; illos hortatur ad patientiam, quos tam dura infortunia graviter affligunt. Raptores arguit, deterret, increpat, obsecratque, ut daemonibus, quos per saevitiam imitantur, similes esse desinant; fratribus suis quae damna intulerant restituant, et de illatis injuriis humili supplicatione ac veniae petitione satisfaciant. Sauciatos mercatores monet, ut Christum imitantes, persecutoribus suis a Deo veniam petant, ac virtutem sapientiae [Col. 1385C] mente retinentes, hos a quibus tanta sibi mala irrogantur, diligant. At miseri institores, quibus altior inerat sensus, deflent mala quae sentiunt; crudelissimi vero praedones, qui laetabantur in rebus pessimis, derident verba quae audiunt.

29. Porro circa diei noctisque crepusculum, ventis flantibus juxta votum piraticae cohortis, sancti viri monita nihili pendentes, discedunt; et cum praeda quam ceperant, patrios portus apprehendere contendunt. Bernardus autem, cujus mentem compassionis fraternae movebat affectus, ad orationem se contulit; totamque illam noctem deducens insomnem, Dei Genitricem sibi auxiliari solitam piis interpellat vocibus, reliquosque sanctos Dei lacrymarum gemituumque [Col. 1385D] pretio sibi conducit in auxilium, ut divina bonitas piratarum mentes ad bonum convertat, et illos quos captivaverant liberos ac expeditos recuperata pecunia suis familiis restituat. At vero saevitiae totius auctor et incentor diabolus, minime dormitans, suos satellites sub obtentu lucri ad opera crudelitatis inflammat, ut illos postmodum ad inferna pertrahat. Inter illos namque litem de divisione praedae concitat: nam quidam illorum majorem sibi partem habere contendunt; quidam vero in hujus partitione justitiae regulas ac aequitatis servari debere astruunt, [Col. 1386A] quas tamen in ejus acquisitione minime servaverunt. Et quia inter malos semper sunt jurgia, in hac re penitus sibi dissidentes, diabolo instigante atque suadente, evaginatis ensibus alternatim sese ferire incipiunt, essetque maxima caedes miserorum, nisi sancti viri pro illis orantis obstitisset meritum. Fuerunt itaque tota illa nocte Bernardus et Zabulus, quasi duo magni pugiles, in campo certaminis consistentes, mutuis et inquietis congressibus sese acriter impetentes: Zabulus namque perdere, Bernardus vero liberare satagit; uterque pro sua parte pugnabat, et de obtinenda victoria elaborabat.

30. Sed tandem noster athleta fortius insurgens, ictus orationis ingeminat, hostem perimit, nullamque [Col. 1386B] concedit requiem; retrocedere compellit, cedentem persequitur, ac demum de campo certaminis propulsat, prece turbans elementa, ut institores miseros ad se reducat, et naves atque praedones efferos. Denique praedicti piratae jam interim ad portum optatum pervenerant; jam ferreis anchorarum dentibus littoris scopulos apprehendere inchoabant; jam e navibus pontes educere, tonsillas figere, prosnesiorumve [(25) 1Kb] retinaculis rates sistere festinabant, cum ecce ventus vehemens illisque contrarius, Bernardi commotus precibus, insurgens, aerem conglomerat in nubes, tenebrosa coacervat nubila, ex quorum collisione creata tonitrua mox audiuntur horribili sono illos deterrentia; ruunt fulmina terrifica, fulgurantiumque flammarum coruscatio, oculos eorum [Col. 1386C] reverberans, praecedit; creberrima maris undique superna facies ardens illis videtur atque flammivoma, ventoque imperante, classis ad alta pelagi illis nolentibus reducitur; nubium densitas, aere amplius ferre non valente, in nimbos resolvitur, fitque tanta pluviarum inundatio, ut cataractas coeli denuo ad faciendum diluvium reseratas esse crederes, Noeque antiqua rediisse tempora, tantaque suboritur elementorum conturbatio, ut quilibet ibi consistens convulsi mundi totam in antiquum chaos illico putaret redigi machinam, oppugnantiumque ventorum flatibus furibundis ad instar montium immensa fluctuum eriguntur volumina in verticibus quorum carinae tolluntur ad sidera, moxque dehiscentibus undis, [Col. 1386D] ocius sagittis volantibus, barathri usque descendunt ad ima.

31. Remiges autem fulminum juxta cadentium fetoribus affecti, mortuis similes in transtris prosternuntur stranipisque [(26) 1Kb] rumpentibus, remis ferientibus undas, a columbariis extrahuntur. Antennae quoque resoluto ligamine cum suis opiferis corruunt. Velorum quoque substantia, particulariter scissa ventorum rapacitate, huc illucque per inane aeris distrahitur. Rudentes vero aliique officiales funiculi, trochlearum carchesiis confractis, concidunt. Continuo [Col. 1387A] mali, necessario chordarum destituti adminiculo, ventorum vibramine huc illucque impelluntur; titubationeque sua fere navium carinae reversantur, ac demum ventorum rabiem non ferentes, ab ipsis modiorum concavitatibus evulsi, parastatis undique confractis, suo pondere fere naves demergentes, in fluctus devolvuntur. Tabularum denique patentibus juncturis, aqua usque ad foros intrasse reperitur, ita ut non tam naves inter undas, quam undae jam intra naves esse viderentur. Postrema tempestatis saevitia a clavorum compaginibus gubernacula auferuntur. Ratibus itaque regimine carentibus, puppes in proras convertuntur, ac more turbinis agitantur. Tunc nauclerus ipse pallescit, tunc miseri de vita diffidentes ligatos mercatores a [Col. 1387B] vinculis absolvunt, ac humili supplicatione de illatis injuriis veniam poscunt, pecuniasque suas, ut putabatur, nec sibi nec illis amodo profuturas, restituunt; ac si quid consilii, ut in communi periculo, noverunt, ne abscondant expetunt;

Sed quid consilii; quid mentis nunc foret illis,
Undique cum miseros totus jam conterat orbis?

32. Verumtamem omnium machinationum suarum conamina, quibus nauticae probitatis industria vitam suam a saevientium fluctuum furibunda voragine tueri solet, socialiter impendunt. Sed postquam conatus suos, contra ponticam rabiem nihil valere conspiciunt, tunc vivendi spe penitus ablata praevaricatores ad cor redeunt, vexationeque intellectum dante auditui, tunc se peccasse, tunc se reos [Col. 1387C] esse confitentes, vestes scindunt, pectora tundunt, ac diversae peregrinationis se proposito astringunt; alii autem se Jerosolymitanos fore, alii autem Romuleam usque ad urbem profecturos, ut mereantur habere suffragia. Quamplures vero ex illis Jacobi apostoli in extremis Galeciae finibus famosam se requisituros memoriam, astipulatis promissionibus asseverant. Sed post haec vota nihilominus tempestatis perseverante saevitia, timoris vehementia exagitati, peccata sua, quae turpiter gesserant, turpius in audientia cunctorum confitendo propalare incipiunt; sacerdotale sibi officium usurpantes, dum poenitentias alternatim et dant et accipiunt [(27) 1Kb] . Dehinc osculum pacis sibi invicem conferunt, ut quasi in pace foederatos mors inveniat, quos dissensionis [Col. 1387D] repertor diabolus, ut Christi fidelibus bellum inferant, jamdudum foederaverat, atque complosis manibus sese tenentes astringunt, quia ad pietatem illis videbatur pertinere, si socialiter sub undis interirent, quos spirans caedis et rapacitatis crudelitas antea sociaverat.

33. Sic piratis ad suscipiendam mortem sese parantibus, unus illorum, qui non qualiter illam susciperet, sed qualiter ejus effugium inveniret, apud se argumentabatur, ita intulit: O sodales, cur perimus? Facite quod dixero, procul dubio vivemus. Nonne recolitis, in insula Causeo vos vidisse heri [Col. 1388A] sanctum eremitam cujus monita contempsimus, cujus verba risimus? Voveamus sursum manus levantes; et firmiter apud nos statuamus si nos Dominus ad illum reducat, quidquid ille jusserit nos facturos; et ab hujus mortis faucibus, jam nos deglutientis, ejus meritis abstrahemur.« Hanc vocem omnes unanimiter, quasi oraculum missum coelitus, accipiunt; et in hujus professionis testimonium, ut praeceptor instituerat, manus erigunt. Mox quadam accepta securitate, in haec verba prorumpunt: »O Altissimi, inquiunt, virtus, quam potentissimam jam experimentis certissimis esse cognovimus, permitte nos vivere! concede correctionis tempora; da indulgentiae locum, quod, ut nobis videtur, juste negare non poteris; quia non sumus jam raptores [Col. 1388B] piratici, sed professi sectatores eremitici viri. Nos amodo mercatores captivos non tenemus, sed illos, ut fratres nostros, quorum onera portare debemus, Christi legem complentes, contra ponti rabiem luctantes, ne ab ipsius voragine sorbeantur, prout possumus, adjuvamus. Pecuniam illorum ut avidi praedones jam concupivimus; sed ob tutelam ipsius laborantes, ut sancti eremitae ministri, reddendam custodimus.«

34. Sed omnipotens Deus, qui eorum mentem mirabiliter terruit, eorum quoque vitam per meritum famuli sui Bernardi, ad quem speciali devotione clamaverunt, mirabilius reservavit. Nam haec et his similia miseris illis, mortis exagitante timore, vociferantibus, fulminantis aeris flatu terrifico Causei [Col. 1388C] insulae littoribus naves impelluntur, rapidissimique impetus vehementia in siccum littoris evehuntur; quarum quatuor naufragium perpessis, quinta cum suis armamentis illaesa reservatur. Piratae igitur mercatoresque, dum se suamque pecuniam in solo telluris cum fragmentis navium inveniunt, mortis se barathrum evasisse cernentes, prae gaudio lacrymasse dicuntur. Tunc sanctus vir, cujus pro sanctitate hoc sibi concessum fuisse minime dubitabant, quaeritur; tunc ejus merita, velut divinae potentiae miracula, ab illis alta voce praedicantur. Inventus autem, ac si coeleste numen ab eis, quamvis hoc ipse prohibeat, adoratur. Tunc a praedonibus cum lacrymis rogatur, ut cum mercibus suis institores [Col. 1388D] liberos accipiat, quos die praecedenti, multiplici cum supplicatione rogans, liberare nequiverat. Deinde ejus pedibus provoluti piratae, super pristinis culpis suis modum poenitentiae sibi definiri petunt, peregrinationisque vota quae fecerant exponunt, et ut illa persolverent, quidam ex illis mandatum accipiunt; quidam vero, ut vitae illius innocentiam imitarentur, cum illo remanserunt. Institores quoque, ut de tabulis naufragii domum faceret, sancto viro suggerunt, et ad operis conducendos artifices pecuniam offerunt. Bernardus namque, quamvis annos perplures in insula mansisset, necdum domum habuerat, [Col. 1389A] sed in saxorum cavernis, aut velut vineae custos vel cucumerarii, vilibus in tuguriis latuerat.

35. Haec tuae dignationis, Christe, provida dispensatio, haec tua vis, haec tuae fortis dexterae est benigna mutatio. Ad hoc enim pro servi tui meritis elementa perturbari voluisti, ut rapacium hominum mentes converteres, ut captivos a carceralibus vinculis abstraheres, ut anachoretae tuo algidis in rupibus latitandi domum construeres, ejusque vitam mundo detegeres. Denique postquam per dies aliquot in insula cum sancto viro remanserant, cibariisque penitus deficientibus, herbarum uti crudis radicibus, ut se sustentarent, illum imitando, non poterant, fame cogente magnopere discedere cupiunt; sed praecedentis marinae perturbationis furore [Col. 1389B] illos deterrente, quid sibi eligant nesciunt. Fames etenim saeviens illorum depascens artus, illis imperat ut discedant; ponticae vero rabiei formido, illorum corda tremore concutiens, illos cogit ut maneant. Arctantur itaque angustiis; unum tamen e duobus assumant necesse est, aut victualium penuria deficere, aut quam periculosam experti fuerant navigationem repetere. Sed excruciantis illos famis tyrannidem ultra ferre non valentes, quam in praesentiarum sentiunt, ut securum navigare habeant sibi argumentum invenire satagunt: Bernardum namque adeunt, quem et ventis et mari posse imperare, praecedentibus experimentis edocti, non diffidunt, ut elementorum motus in sua fide suscipiat, ut se apud Deum fidejussorem constituat, quatenus [Col. 1389C] marini fluctus tranquillitatem teneant, donec prospero cursu optatos portus apprehendant. Vir autem sanctus, cui fidem magnam divina gratia contulerat, viros sub mortis periculo laborantes conspiciens, illud Christi verbum ad memoriam reducit: »Si habueritis fidem, ut granum sinapis, dicetis huic monti: Transfer hinc, et transferetur (Matth. XVII, 19).« Quod autem postulaverant effecit, et illos pacifica navigatione ad propria transmisit.



CAPUT V. Reductio B. Bernardi ad priores eremitas, dein ad primum monasterium S. Cypriani.

36. Interea monachi S. Savini, Bernardum, cui regimen suae Ecclesiae toto conamine tradere proponebant, dum quaerentes nusquam reperiunt, alium sibi [Col. 1389D] pastorem constituunt. Quod Petrus de Stellis, eo quod de vicinia eorum habitaret, continuo cognoscens, mox ad praedicta eremitarum deserta properanter abiit, et ad dominum Vitalem perveniens, ubi esset ille quem commendaverat, requisivit. Ille autem, quod in remotissima maris insula latitaret, respondit. Petrus sane jam ea quae prius de Bernardo tacuerat, amodo celare haud utile judicans, nomen illius, peritiam litterarum, morum vitaeque sanctitatem, refutationem praelationis, in communi audientia fratribus enarravit, ejusque talem famam tunc in Neustria praedicabat, qualem jam a multis annis in Aquitania cognoverat: consulitque eis, ut a marinis insulis eum retraherent vel invitum, si [Col. 1390A] catholicae praedicationis doctrinam, si vitae consilium, si sanctae diligerent conversationis exemplum. Cujus sententiam multitudo fratrum animo suscipiens, jam ex transacta apud eos viri conversatione, vera esse quae referret cognoscens, communi decreto statim constituunt, ut ad eum legatos tales destinarent, quorum sollicitudine et industria ad se revocari posse minime dubitarent. Quapropter ipsum Petrum de Stellis, cujus auctoritate et amore reduci poterat, ad eum dirigunt, adjungentes ei ducem itineris, qui adhuc superest, nomine Christianum, mirae simplicitatis et innocentiae virum: qui consummato itineris labore ac navigationis periculo, tandem ad eum perveniunt.

37. Vir autem Domini Bernardus, conspiciens [Col. 1390B] Petrum, jam a multo tempore sibi familiarissimum, ac fugae suae susceptorem fidelissimum, miratur eum tam longe peregrinationis arripuisse laborem, atque prae gaudio lacrymas fundens, datisque amplexibus osculatur multoties, veneratur ut patrem, suscipit ut hospitem, omnia utilitatis vel humanitatis atque charitatis officia prout poterat impendens: et post dulcia vitae aeternae colloquia, quibus sese ad invicem reficiebant, Bernardus ait: »Charissime Pater, dicito mihi de statu Aquitanicae regionis, si in illis partibus nunc Ecclesiae Christi pacem habeant, et si monasteria rigorem disciplinae ac religionis conservent.« Ad haec ille, Dei gratia omnes Christicolas laetos et festa pace quietos, respondit, ac tandem S. Savini monachos jam sibi abbatem praefecisse adjecit. [Col. 1390C] Quo Bernardus audito, laetus efficitur, et qui prius illius mentem afflixerat, videlicet ne abbas eorum coactus fieret, metus deponitur. Petrus proinde suae legationis negotium explere cupiens: »Fratres nostros, inquit, eremitas visitavi, mandataque eorum ad te tuli, ut ad eos redeas, ne consortia eorum penitus relinquas. Hoc vero quanto mentis affectu quantove animi desiderio exspectant, verbis explicare nequeo.« Bernardus equidem, ut erat totus affluens visceribus charitati fraternae, continuo tale fertur responsum dedisse: »Faciam quod poscunt, ne auctoritatem legati et petentium videar contemnere, quamvis hujus remotae insulae solitudinem nollem deserere.« Peracta itaque hac legatione, Petrus ad Aquitaniam remeavit.

[Col. 1390D] 38. Hoc in tempore viri Dei mentem prophetiae spiritus tetigit, quam ad quaedam absentia videnda, quasi sibi praesentia forent, illustravit. Duo namque erant de numero eremitarum, qui illum susceperant, et diu in silvis concorditer cohabitaverant: quorum unus Albertus nomine, jam grandaevus, abstinentiae et orationis studio infatigabiliter insistebat; alter vero junior, Adelinus dictus, mansuetudinis atque obedientiae virtute excellenter pollebat, lenitate quoque affabilitatis adeo blandus erat, ut omnibus qui ejus consortio usi fuerant, amabilis haberetur. Porro longaevitatis suae (privilegio) Albertus ut magister praeerat; alter vero, ut subjectus, ejus jussionibus obtemperabat. Hic viri Domini Bernardi vehementer [Col. 1391A] exoptans informari exemplo, et doctrina erudiri, praedictum magistrum deserens ad ejus insulam iter arripuit. Senior itaque, dilecti discipuli solatio viduatus, in tantae tentationis incidit barathrum, ut nimia et irrationabili affectus moestitia sese suspenderet, nisi quorumdam fratrum, qui hoc praesenserant, solerti custodia a tali periculo mortis arceretur. Interim vir Domini per spiritum ad se novit venientem discipulum, et magistrum disponentem se dirae morti pendulum. Junior autem insulae littoribus, ut desideraverat, applicuit: quem vir sanctus alacriter suscipiens, ei talia dixit: »Ad nos venisti, charissime; nec non paucos per dies nobis commoraturus, imo unde aufugisti, nec deinceps huc rediturus.« Juvenis vero quia firmiter statuerat se quo [Col. 1391B] iret illum minime relicturum, verbis ejus fidem non adhibuit, nec quod Spiritu prophetico loqueretur intellexit. In altis igitur insulae rupibus per aliquot dies cum illo permansit: sed algoris vehementia gravatus, ad silvas, ut ea quae ibi reliquerat vestimenta tolleret, ac denuo rediret, remeavit. Qui ad memoratum Albertum veniens, postquam illum moerore tabescentem et jam pene deficientem, ac ne sibi vitam laqueo surriperet a custodibus obsessum conspicit, ejus anxietati compatiens, ac dolorem mitigare satagens, ipsius prostratus pedibus veniam petiit, et quod illum amodo non desereret spopondit. A principibus quoque eremi, quos supra memoravimus, excommunicationis sententiam, si ab illo ulterius recederet, accepit: hacque necessitate detentus, [Col. 1391C] sicut vir Dei sibi praedixerat redire non potuit: sicque illum spiritum habuisse prophetiae patuit.

39. Bernardus deinde non post multum temporis, sociis sese comitantibus, assumpta sua supellectile non multum ambitiosa, ut pollicitus fuerat, ad silvas eremitarum rediit. Qui cum gaudio susceptus, illis adjuvantibus in loco, qui Fons Syhardi dicitur [(28) 1Kb] , sibi cellam construxit: in qua aliquanto tempore cum quibusdam suis discipulis habitavit. Cum ibi diu moraretur, quia lucerna sub modio latere non potuit, cunctis advenientibus verbum vitae ministrabat, eosque exemplo suae conversationis roborabat. Confluebat namque ad eum non solum copiosa multitudo circummanentium eremitarum, [Col. 1391D] sed etiam populorum. Latebat itaque et non latebat, et quanto plus se dejiciebat, tanto magis a Christo sublevabatur; fugiendo gloriam, gloriam merebatur, quae nonnunquam appetitores sui deserens appetit contemptores. Saeculi homines admirantur eos, qui his pollent privilegiis: nos laudamus, qui pro Salvatore ista despexerint, et mirum in modum quos habentes parvipendimus; si habere noluerint, praedicamus. Igitur dum omnibus praedicaret, dum omnes secundum modum vitae et statum ordinis instrueret, et pro capacitate animorum singulos edoceret, adeo circumquaque celeberrimus habebatur, [Col. 1392A] quod ejus fama jam saepe memorati Reginaldi abbatis S. Cypriani aures perculit, et religionis ipsius Bernardi sanctitas et praedicationis gratia longe lateque diffusa est.

40. Praedictus vero abbas, cognito ejus habitationis loco per praemissos exploratores, non mediocriter laetus efficitur. Exoptabat enim jam a multis annis, quatenus eum jam ad suum monasterium reduceret, ut esset post ipsius excessum, qui regularis tramitis disciplinam sustentaret. Siquidem illum noverat mirae simplicitatis virum, multaque sapientia praeditum; sese autem cernebat jam silicernium [(29) 1Kb] , morbo et senio confectum, quamobrem sentiebat procul dubio vitae suae imminere terminum. Praecavens igitur ne propter meritorum ipsius [Col. 1392B] insignia ad alicujus regimen Ecclesiae inde abstraheretur, nisi citius eum revocaret: ipse eidem impiger, ubi habitabat, subito supervenit, eumque satis laudabili dolo ad suum monasterium, ordine subscripto, reduxit. Nam post immensa atque suscepta, pro loco et tempore, hospitalitatis officia, Reginaldus sic Bernardum alloquitur: »Quaedam nostrae Ecclesiae pernecessaria utilitas istis me, dilectissime, appulit oris: sed, audita tuae fama benignitatis, cui debita paternitate congratulor, nolui sic pertransire, nolui praetermittere quin te viderem, quin te salutarem, meque tuis mihi desideratissimis orationibus commendarem: et quoniam non modica et irrecuperabilis pecunia, quam superna favente clementia hac in provincia acquisivi, mecum habetur, vereor [Col. 1392C] ne in his silvarum vastitatibus ab aliquibus incognitis raptoribus, qualibet fraudulenta mihi violentia subripiatur. Quapropter fraternitati tuae placeat, quatenus tua ipsius praesentia, quae in his regionibus admodum celebris et amabilis dignoscitur, quousque si quae latent insidiae nobis non praevaleant, fatigari ne cunctetur.«

41. Cumque hujusmodi palliatis circuitionibus, utpote benignissimus ac nullius doli conscius, acquievisset, atque conviator nec non dux itineris, jam dictum Patrem, peragratis solitudinibus, ad tutum usque locum perduxisset, ac cum quodam, quem ad hoc assumpserat, socio reverti voluisset, idem Reginaldus eum retinuit, eique dixit: »Nostram tam remotas adire partes imbecillitatem non [Col. 1392D] aliqua necessitatis, nisi tua, fili mi, charitas compulit, nec quaelibet saecularis ambitio nostrae senectuti hujusmodi laborem indixit. Te, charissime, solum acquirere studui; nullos raptores, praeter eremitas atque discipulos tuos, pertimui; sed Dei gratia jam illorum manus evasimus, quod te violenter nobis eripiant jam nequaquam formidamus; jam securus te talem pecuniam possideo, cujus sanctitatis ac sapientiae thesauro nostrum magnifice monasterium ditari cupio, quemnam olim amissum, nunc vero divinitus recuperatum, nullo commutarem pretio. Verumtamen, fili dulcissime, amodo te [Col. 1393A] exoratum esse postulo, ne indigne feras, ne mihi Patri tuo succenseas, quod te quasi fraudulenter ad nostrum consortium revoco: hoc etenim prae nimia dilectione facio, pro certo sciens quia, nisi te aliquo modo deciperem, a nimium tibi dilecta solitudine nullatenus extraherem.«

42. Servus itaque Domini, videns quod ab illo se non subducere, nec ad discipulos suos ulterius remeare posset; simulque recolens, talia sibi nonnisi illius semper justo posse contingere judicio, qui ut multis prodesset, de ipso sinu Patris egressus est ad publicum nostrum, tum propter pietatem senis exorantis, tum propter auctoritatem imperantis, satis provide respondit: »Novi, Pater, novi, quia me nolle tibi acquiescere quasi scelus est idololatriae; [Col. 1393B] sed periculosum ac mihi durum est, illos quos adunavi discipulos, sic desolatos et quasi orphanos penitus relinquere. Quapropter quid de illis fieri debeat, tuae censura providentiae amodo provideat.« Ad haec iste: »Iste tuus, qui praesens adest, socius, mea fungens legatione, ad eos redeat, et quae circa te geruntur exponat; eisque veraciter dicat, quod quicunque ex illis te ad monasterium sequi voluerint, libentissime tui gratia, utriusque vitae subsidium eis sufficienter providebo.« His itaque peraccis, longo confecto itinere, ad S. Cypriani monasterium pervenerunt. Monachi vero Bernardum, quem a multis annis non viderant, laeti gratulantesque suscipiunt; admirantes hominem hirsutum, barbatum, vilibus atque villosis, juxta eremiticae consuetudinis [Col. 1393C] modum, pannis subobsitum, cujusmodi habitum abhorrentes, properanter eruunt, barbam abradunt suisque indumentis induunt, et post paucos dies, quamvis repugnantem, praepositum efficiunt. Et illum quidem exterius exuentes, paupertatis ei habitum subtraxerunt; sed mentem illius ab amore eremi abstrahere nequiverunt.

43. At quanta in eadem Ecclesia de ejus reditu laetitia, tanta in praedicta solitudine de ipsius abscessu exorta est repente tristitia. Gaudebant isti, qui eum quasi perditum invenerant; dolebant illi, qui ablatum amiserant. Isti antiquum socium tenaciter amplectuntur, illi novum doctorem reddi sibi suppliciter deprecantur; isti se de ejus ornari praesentia, [Col. 1393D] illi de absentia deficere confitentur. Quae dum agerentur, Pictaviensis urbis episcopatum regebat venerabilis Petrus episcopus [(30) 1Kb] , qui postea exsilium [(31) 1Kb] pro justitia usque ad mortem sustinuit [(32) 1Kb] , cujus vitae sanctitas mirabilis exstitit, ut post ipsius obitum miraculorum attestatione patuit [Col. 1394A] [(33) 1Kb] : cujus praesentiam saepefatus Reginaldus adire studuit, et quomodo laudabilem fugitivum ab eremo reduxisset, diligenter exposuit; quamque utilis esset post suum excessum, qui jam quasi in foribus aderat, ad monasterii regimen studiose intimavit, hoc etiam praemonendo atque praemuniendo subjungens, ne Bernardus ita comperiat; ne forte ab eis clandestina fuga se subtrahat, sicut olim a S. Savini monasterio propter eamdem causam sese latenter subduxerat. Quibus omnibus assensum libenter episcopus praebuit, ut postea rei ipsius exitus approbavit.



CAPUT VI. Abbas S. Cypriani constituitur: ob persecutionem ad praedicandum convertitur. Mores clericorum reformati.
[Col. 1394B]

44. Contigit autem ut Reginaldus, transcursis quatuor mensibus, gravi infirmitate correptus, in lecto decideret. Cumque dies obitus sui propinquaret, fratres ad eum convenerunt, eumque qui successor ipsius esse deberet, ut ostendere dignaretur, revelante sibi sancto Spiritu, summis precibus postulaverunt: quippe qui erat vir apprime eruditus, ornatus privilegiis summae sanctitatis et innocentiae et sapientiae. Quibus ille: »Quamvis, inquiens, ad me non pertineat de tanta ac tali re (statuere), tamen, quia timeo vestram desolationem, si mihi vultis credere, Bernardum virum religiosum, vobis a Deo ad hoc nuperrime restitutum, dignum dispensatorem domui constituite: ut enim secundum conscientiam [Col. 1394C] loquar, non illo aliquem, Deo teste, novi sanctiorem.« Qui consilio tanti Patris unanimiter acquiescentes, postquam ille humanae conditionis debitum persolvit [(34) 1Kb] , eum quem praedixerat, in loco abbatis festinaverunt ponere, et, uti mos est, ad consecrationem invitum et repugnantem trahere.

45. Suscepto igitur curae pastoralis officio, tanto magis illud dignius administrare curabat, quanto hoc non propriae voluntatis impulsu, sed solo divinae voluntatis arbitrio sibi esse injunctum animo recolebat; nec solum videri doctor appetebat, sed sicut caeteris ordine praeeminebat, sic piis moribus transcendere satagebat, atque se in omnibus ita studebat [Col. 1394D] habere, ut non de illo etiam maledicorum quidquam auderet fama confingere. Simplici namque vita occasiones tollebat detrahentibus, doctrina sana resistebat contradicentibus. Non enim de numero vel de genere eorum erat, qui gravia districtioris vitae onera discipulis imponunt, quae ipsi vel minimo attingere [Col. 1395A] digito nolunt; sed quidquid verbis praedicabat, movibus exornabat et exemplis astruebat. Quippe non rudis ad tale onus regendum venerat; se quae ab ineunte aetate, non tam repentina vel praecipiti trepidatione, quam assiduo didicerat exercitio, haec aliis explenda proponebat. Non rerum affluentium abundantia exsultabat, non laude propria laetabatur; non ad honorem cor elevabat, nec in occulta cogitationis meditatione caeterorum subjectione pascebatur; moerebat honore suo, et ora laudantium declinare ac fugere festinabat. Solent plerique suis buccinatoribus quaedam dona conferre, et in paucorum largitate profusi, manum a caeteris retrahere: quo ille omnino carebat vitio; ita namque singulis dividebat prout cuique necessarium noverat.

[Col. 1395B] 46. Nunc virtus latius describatur quae ipsius propria est, et in qua exponenda, Deo teste ac judice, profiteor nihil addere, nihil majus extollere more laudantium. Sicut enim inter multas gemmas pretiosissima gemma micat, et jubar solis parvos stellarum igniculos obruit et obscurat, ita cunctorum virtutes et potentiam sua humilitate (quae prima Christianorum virtus est) superavit, minimusque fuit inter omnes, ut omnium major esset. Hac quippe adeo se dejecit, ut qui eum vidisset et pro celebritate nominis videre gestisset, non ipsum esse, sed discipulorum ultimum crederet. Et cum frequentibus monachorum choris cingeretur, et veste et voce, et habitu et incessu minimus omnium erat. Tardus erat ad loquendum, velox ad audiendum (Jac. [Col. 1395C] I, 19), memor illius praecepti: Audi, Israel (Deut. VI, 14), et tace. Hospitalitatis namque et misericordiae operibus ita vacabat, ut quotidie sexagenos vel centenos vel eo amplius clericos ad mensam susciperet, quibus larga manu ministrabat, praeter quod peregrinis et aliis supervenientibus pauperibus munificus erogabat. Quid ejus in cunctos clementissimum animum referam et bonitatem, etiam in eos quos nunquam viderat evagantem? Et quia non sua sed aliorum lucra quam maxime cogitabat, non se hominibus praeesse sed vitiis recolens,

Virga paterna piis, baculusque salutifer aegris,
sine alicujus querela existebat.

47. Hac itaque virtute adeo pollebat, quod in hac [Col. 1395D] sola divina consistere praecepta, cunctis in propatulo praedicabat. Erat namque cogitatione mundus, actione praecipuus, discretus in silentio, utilis in verbo, singulis compassione proximus, prae cunctis contemplatione suspensus, abstinentiae robore validus, doctrinae dapibus refectus, patientiae longanimitate humillimus, auctoritate fortitudinis erectus, pietatis gratia benignus, justitiae districtus; et quod inter saeculi homines vel leve putabatur vel nihil, hoc in monasteriis dicebat gravissimum esse delictum; [Col. 1396A] illudque quammaxime divinum oraculum recolens: Qui audit, dicat: Veni (Apoc. XXII, 17); uti erat diffusus charitate, coepit omnes intus introducere, et pauperes et ignobiles ad Deum trahere. Monachi vero tepentes et frigidi, plus de praesenti quam de futura vita solliciti, ex invidia coepere pluries resistere, dicentes possessionem monasterio, quae tot recipere posset, deesse.

48. Per idem tempus duo cardinales, Joannes atque Benedictus, apostolicae sedis legatione fungentes, ad urbem Pictavium concilium convocarunt [(35) 1Kb] : in quo centum quadraginta convocati Patres adfuerunt, qui Philippum regem Francorum, propter Fulconis consulis Andegavensium uxorem, quam in adulterio tenebat, anathematis vindicta percusserunt. [Col. 1396B] Qua excommunicatione comperta, Guillelmus dux Aquitanorum, qui aderat, totius pudicitiae ac sanctitatis inimicus, timens ne similem vindictam pro consimilibus culpis pateretur, nimio furore succensus, jussit omnes illos depraedari, flagellari, occidi. Quod ministris suis facere incipientibus, pontifices et abbates huc illucque diffugiunt, et, ut temporalem vitam retinerent, tuta latibula quaerere contendunt. At vero Bernardus atque Robertus Abreselensis, qui concilio intererant, fortissimi justitiae propugnatores, ac totius iniquitatis et injustitiae expugnatores, aliis turpiter fugientibus, ita immobiles constantesque perstiterunt, ut nec ab incoepto excommunicationis desisterent, sed pro Christo mortem vel contumeliam pati gloriossisimum ducerent. [Col. 1396C] Et quamvis eos persecutores mortem non intulerint, isti, quantum in ipsis est, martyrium pertulerunt.

49. Porro Bernardus in exteriorum administratione procuratores constituerat; ipse vero contemplationi, orationi, silentio et religionis observantiae invigilabat; atque in magna puritate vitae, monasterium sibi commissum sapienter ac regulariter gubernabat. Tamen divinae pietatis dispositio ibi illum diutius immorari nolebat; quia de illo et per illum aliud facere disponebat. Quapropter contra eum talem persecutionem exoriri permisit, qua cogente illud monasterium dereliquit. Monachi Cluniacenses ecclesiam S. Cypriani suae ditioni debere [Col. 1396D] esse subditam asserentes, dominum papam Paschalem [(36) 1Kb] , Romanum tunc temporis apicem gubernantem, adierunt; et ut Bernardo, nisi se et ecclesiam suis subjiceret legibus, officium abbatis interdiceret, compulerunt. Quam interdictionem sub disjunctione positam Bernardus audiens, unum membrum disjunctionis, id est officium honoremque abbatis deserere, satis libenter excepit; alterum autem excipere renuit, metuens ne ecclesiam, quam liberam acceperat, servituti subjiceret; et ex alia [Col. 1397A] parte vehementer formidans jura Cluniacensium, qui se causam justam habere dicebant, impedire. Quod vero sibi tutius fore credidit, facere non distulit; exaestuans etenim amore paupertatis ac solitudinis, ad secretum eremi a quo fraudulenta violentia abstractus fuerat rediit, et mentem suam, quae ibi remanserat, invenit. Qui domno Roberto de Abresello atque Vitali de Mauritonio, quorum jam superius mentionem fecimus, est conjunctus.

50. Gallicanas hi regiones nudis pedibus peragrabant; in villis, castellis, atque urbibus verbum Dei praedicabant; homines ab erroribus vitae suae eruentes, quasi validi ac robustissimi arietes, divinae potentiae viribus adjuti, muros infidelitatis atque vitiorum impellentes confringebant; corda [Col. 1397B] hominum ab amore caducarum rerum evellebant; mala eorum colloquia, bonos mores corrumpentia, destruebant; malorum operum nequitias disperdebant; totius iniquitatis coadultam congeriem dissipabant; virtutes, Deo auctore, cordibus eorum inserentes, plantabant; et plantatas exemplo corroborantes aedificabant. Et quamvis mortuorum cadaverum resuscitatores non essent, quod majus est faciebant, id est animas in peccatis mortuas vivificabant et vivificatas Deo verae vitae conjungebant. Talia igitur signa facientes, quandoque simul, aliquando vero singulatim diversas provincias circuibant, quibus machinante diabolo, tribulationes non deerant. Dum igitur Bernardus per maritimas Northmanniae partes praedicans, verbum Dei seminaret, [Col. 1397C] nulli parcebat, nullius amore vel timore veritatem reticebat.

51. Porro pro consuetudine tunc temporis per totam Northmanniam hoc erat, ut presbyteri publice uxores ducerent [(37) 1Kb] , nuptias celebrarent, filios ac filias procrearent, quibus haereditario jure post obitum suum ecclesias relinquerent; filias suas nuptui tradentes, multoties, si alia deesset possessio, ecclesiam dabant in dotem. Dum autem uxores acciperent, antequam sibi eas conjungerent in praesentia parentum jurabant, quod nunquam eas desererent. Hoc itaque facientes juramento se alligabant, quod nunquam fornicatores esse desinerent, nunquam ad Christi corpus et sanguinem nisi rei et indigni accederent, et indigne accedentes [Col. 1397D] judicium sibi manducarent et biberent. Contra hanc mortiferam consuetudinem servus Dei Bernardus in conventiculis sacerdotum studiose disputabat, et ut eam relinquerent magnopere satagebat. Quosdam itaque abstraxit; maximam tamen partem illorum ab hujus mortis abstrahere nequivit barathro; unde factum est ut uxores presbyterorum, metuentes ab eis disjungi, cum suis auxiliariis eum perimere quaererent; ipsi quoque sacerdotes insidias pararent, deterrendo eum ut a praedicatione revocarent.

[Col. 1398A] 52. Quadam namque die dum in Constantiis, civitate maritima Northmanniae, populo publice praedicaret, quidam archidiaconus uxorem habens et filios, cum magno presbyterorum atque clericorum comitatu advenit et cur ipse, qui monachus ac mundo mortuus erat, viventibus praedicaret requisivit. Bernardus autem circumventus ab eis, in praesentia totius populi sic respondit: »Nonne, frater charissime, in Scriptura Dei legisti, quod Samson ille fortissimus de mandibula asini mortui inimicos suos interfecit? (Jud. XV, 15.) Et hae occasione accepta, populo audiente, ad defensionem suam hujus Scripturae capitulum exposuit. Samson, inquit, qui sol interpretatur, Christum solem justitiae significat; inimici ejus daemones, et peccatores homines, [Col. 1398B] sibi per malitiam cohaerentes, Christum et ipsius legem impugnantes; asinus mortuus, simplicem populum, obedientem, jugum suave Christi et onus ejus leve portantem, humilitatis vias sectantem, mundo mortuum, id est peccatis et vitiis mortificatum, ut ait Scriptura: Mortui enim estis, et vita vestra abscondita est cum Christo in Deo (Colos. III, 3).

53. »Mandibula, ossium robur habens, durius mollitie carnis, instrumentum mordendi et mandendi in capite asini, praedicatorem designat Ecclesiae: qui ossium robur habere debet, quia peccatis et vitiis viriliter resistere debet, adversaque pro defensione justitiae et sanctitatis fortiter sustinere. Mollitie carnis praedicator durior debet existere, quia carnalem voluptatis delectationem, durioris abstinentiae [Col. 1398C] labore a vita et conversatione sua resecare debet; non vitiis, emollientibus mentem, enerviter subjacere. Instrumentum mandendi praedicator existit, si verbum Dei (quod est cibus animae nostrae, sicut Dominus in Evangelio dicit: Non in solo pane vivit homo, sed in omni verbo, quod procedit de ore Dei [Matth. IV, 4]), subtiliter intelligit; si intelligens, operibus adimplet quod dicit; quia si bene docet et male vivit, non instruit populum sed corrumpit: dum enim male vivit, praedicatio ejus contemnitur et non recipitur, et exemplo illius populus non aedificatur, sed destruitur. Oportet ergo ut bene vivat; et Scripturam, cibum animarum commasticando et conterendo, subtiliter discutiat; videlicet ut historicam intelligentiam ab allegorica discernat, [Col. 1398D] a tropologica dividat allegoricam, tropologicam ab anagogica semoveat: et sic masticatum et minutatim contritum cibum verbi Dei, sibi prius per rectam operationem, saporis ejus virtutem degustando transglutiat; deinde ad corpus mortui asini trajiciat, hoc est ad intelligentiae capacitatem simplicis populi et seipsum mortificantis, deducat; ut eum videlicet, per omnes supradictos intelligentiarum modos, ad vitam aeternam capessendam informare studeat; quatenus per assiduae praedicationis doctrinam, discrete ac sapienter dispositam, actus et conversationis [Col. 1399A] illius ad meliora promoveat. Seipsum etiam instrumentum mordendi esse, oblivioni non tradat; ut peccatores a corpore diaboli per morsum correptionis et increpationes abscindat, et corpori Christi, quae est Ecclesia, lamentis poenitentiae justificatos restituat. Et sicut in eminentiori parte asini, in capite scilicet, per dignitatem praelationis existit; sic transcendat populum, qui per asinum intelligitur, virtute operis et sanctitate conversationis.

54. »Vides itaque, frater charissime, secundum auctoritatem sacrae Scripturae, quia si Christianus populus, qui per asinum mortuum intelligitur, debet mundo mortuus esse, multo magis praedicator illius, qui per mandibulam designatur, Christo confixus [Col. 1399B] cruci (Galat. II, 19), et mundo mortuus debet existere; sicut verus ille praedicator mundo de seipso dicebat, Christo confixus cruci, ut per auctoritatem mortificationis suae, viventes adhuc in peccatis et vitiis possit castigare, et castigatos sibi mortuo conformes efficere, ut adimpleatur quod Apostolus dicit: Estote imitatores mei, sicut et ego Christi (I Cor. XI, 1). Igitur, cum praedicator Ecclesiae mundo debeat mortuus esse, et illius a populo praedicatio contemnatur, cujus vita vitiis et peccatis mortificata necdum creditur; qua ratione, quia sum monachus et mundo mortuus, potes me a praedicatione prohibere, qui exemplo mortificatae vitae meae possum populis prodesse, et verbo doctrinae illos, ad meliora promovere? Et cum constet B. Gregorium atque Martinum, [Col. 1399C] aliosque quamplures sanctos monachos, mortificationis suae merito, pastorale regimen in ecclesiis accepisse, et cum honore praelationis, officium praedicationis; inde consequens hoc trahitur, quod per virtutem mortificationis pervenitur ad licentiam praedicationis. Itaque, quia sum monachus et mundo mortuus, non mihi fas praedicandi aufertur, sed multo melius confertur. »Haec, et alia hujusmodi viro Dei prosequente, atque populo secum acclamante, nutu Dei praedictus archidiaconus ferocitatem atque arrogantiam animi sui aliquantisper deposuit, et presbyteros atque uxores eorum ab ejus laesione compescuit, quorum quarumque tanta multitudo in solemnitate Pentecostes confluxerat, ut videlicet juxta [Col. 1399D] morem patriae principali ecclesiae redderent debitas processiones, quod vix locus ille capere sufficeret. Miles autem Christi Bernardus, ut dictum est, populis praedicabat: quamobrem foris pugnas, intus timores patienter sustinebat.



CAPUT VII. Pro defensione abbatiae iter Romanum bis susceptum; ea relicta, alibi discipuli collecti.

55. Interea monachi S. Cypriani, per annos ferme quatuor multis laboribus atque expensis satagentes, ut a calumnia Cluniacensium Ecclesiam suam liberarent, facere nequiverunt. Qua difficultate necessitatis compulsi, cum Pictaviensis episcopi litteris eremum adeunt, abbatem suum inveniunt; et ut Ecclesiae suae laboranti succurreret, rogaverunt. Qui [Col. 1400A] pietate tactus, atque sui episcopi jussione coactus, ad S. Cyprianum rediit, ibique diebus aliquot habitavit. Ac deinceps, episcopo ac monachis impellentibus, paucis secum de eremo fratribus assumptis, ipse in asino residens, paupertatis suae vestibus indutus, id est eremiticis, cum tam humili comitatu Roman petiit. Ad quam post multos labores perveniens, dominum papam Paschalem adiit, et cur se abbatis officio privasset requisivit. Apostolicus vero, quia multa audierat de ejus sanctitate, per cardinales suos, Joannem et Benedictum, qui illum antea in Aquitania noverant, et ipsius in concilio constantiam ad excommunicandum regem viderant, illum benigne suscepit; atque illius manum tenens, in secretum oratorium duxit; et solus cum solo, magna [Col. 1400B] parte diei, colloquium habuit. Deinceps vero illum ad palatium reduxit, eique officium quod interdixerat, in communi audientia benigne reddidit. Dehinc Bernardus, accepta ab eo benedictione, Pictavium rediit, monasteriumque suum per aliquot annos in pace tenuit.

56. Verum monachi, illius magisterio coacti teporem vitae in rigorem mutare disciplinae, ac dissolutionem conversationis in districtiorem observantiam tramitis regularis, dum sibi conspiciunt illicita non licere (et nolunt) assueta relinquere, conati sunt illum e monasterio aliquo modo depellere. Furto enim ab ejus aedibus tritici et vini partem maximam abstraxerunt et absconderunt, ut, cum non haberet unde sibi subditos pauperesque in quibus [Col. 1400C] recreandis maxime delectabatur, pasceret, taedio affectus acquirendi victualia, ad eremi secreta remearet. Sed non est sapientia, non est scientia, non est consilium contra Dominum. Nam dum rei familiaris angustiis illum arctare satagunt, abundantioribus divitiis copiosum reddunt. Canonicus etenim quidam, qui eum pauperum procuratorem piissimum noverat, ei sub eodem tempore tantum frumenti viniquo contulit, quantum sibi ad transigendum annum sufficere posse credidit. Divina quoque dispositio in eodem anno frumentum vinumque, quod monachi recondiderant, ei reddidit; sed prius eos poenis ultricis mortis miserabiliter afflixit. Complices vero illorum qui poenaliter obierant, nec morte eorum [Col. 1400D] territi, dum sanctum virum hoc modo extrudere nequeunt, alium inquirunt. Cluniacensibus namque monachis fugerunt, sese in auxilium fore spondentes, ut S. Cypriani monasterium suis legibus subjiciant; quia si hoc fieret, Bernardum inde recessurum minime dubitabant. Qua suggestionis exhortatione animati Cluniacenses, dominum papam iterum adeunt, et ut Bernardum ab officio abbatis suspenderet nisi illis subderet monasterium, denuo compulerunt.

57. Bernardus igitur ex integro resumens laborem, ne gravioris fortunae ictibus succumberet, metuens peccare, si propter desidiam ac negligentiam suam S. Cypriani monasterium suam amitteret libertatem, iterum Romam veniens, supradictum papam [Col. 1401A] rogavit ut utriusque partis causas attente discuteret, et justum judicium faceret. Quod ille facere subterfugiens, imperavit, ut aut ecclesiam Cluniacensibus subderet, aut nunquam in illa abbatia officium exerceret. Porro vir Dei, postquam pro certo cognovit quod in Romana curia nihil proficeret, nec apostolicum a suae voluntatis decreto flecteret, sublimioris curiae audientiam appellare compulsus est [(38) 1Kb] : quae quamvis apud mortalium praetoria inveniri nequeat, unde tamen hanc Bernardo expeti oporteret non latebat. Zelo igitur justitiae accensus, illud Salomonis secutus: Justus ut leo confidens absque terrore erit, dominum papam, et omnes illius in hac re complices, non praesumptuosa audacitate, sed libera magnanimitate, in extremi judicii examine ante judicium, [Col. 1401B] nullis ignorantiae tenebris falli, aliquibus muneribus corrumpi nescium, constanter invitavit. Papa autem tanta vocis audita libertate, prae indignatione virum Dei a se discedere jussit: dehinc consiliarios suos, quid super hac re sibi foret agendum requisivit. Illi autem unanimiter responderunt, quatenus cum tanta hominis sanctitate ante judicem omnium de causae hujus controversia disceptare non esset securum, nec alicujus disceptationis contra ipsum se participes ullo modo fore concedunt; imo communis consideratione decreti justum esse astruunt, ut sua illi dignitas restituatur, et de illato labore et injuria ab illo venia postuletur. Joannes vero atque Benedictus, duo cardinales qui praesentes aderant, virtutum illius magnifica praeconia, quae in Aquitania [Col. 1401C] noverant, audiente apostolico propalabant; talemque nunc illum Romanis praedicabant, qualem in Pictaviensi concilio, ubi pro justitia paratus fuerat pati martyrium, ipsimet viderant.

58. Apostolicus autem, tanta viri perfectione cognita, animum ab indignatione compescuit; et ut in concilium remearet, mandavit. Quo ingresso, ut pro se loqueretur concessit, et ut licentius ab omnibus audiretur, silentium indixit. Vir autem Domini sic coepit: »Vestrae sublimitatis excellentiam, reverendissime papa, deprecor, ut me pauca nec a veritate discrepantia dicturum paulisper sustineat. Jam ab annis praecedentibus hoc vestra paternitas, et quamplures qui huic sacro conventui intersunt, [Col. 1401D] vitae et sapientiae suae merito multum honorabiles viri hoc non nesciunt, quatenus S. Cypriani ecclesia quae nostrae parvitatis regimini commissa est, multorum annorum curriculis sua utens libertate in magna religione refloruit, antequam Cluniacense monasterium esse coeperit. Nunc vero Cluniacensis abbas, juxta Isaiae vaticinium, ad uxorem meam hinnire non desinit [(39) 1Kb] , et mihi qualicunque abbati tamen veluti archiabbas superba tyrannide dominari appetit; et quod nostra ecclesia ut ancilla sibi famuletur, sua regnet et imperet, efficere satagit; [Col. 1402A] quod genus ambitionis novum et inauditum: nam ab illo (vitio) exordium accipit, (quod) nisi in sua radice stirpitus amputetur, multam virulentae prolis propaginem emiserit, corruptionisque immensae seminarium, si oriri permittatur, pullulaverit. Hoc sane tam detestabile malum, quod propter magnitudinem vestri censura judicii merito abscindet non dubito, novum et insolens dixerim. In litteris etenim divinitus collatis archiepiscopos, archipresbyteros, archidiaconos legimus; archiabbatum vero nomina, in illis necdum invenimus. S. Benedicti Regula (cujus ego professor, qui impetor; et ille est, qui me impetit) ut abbas solummodo jus disponendi omnia in suo monasterio habeat, constituit; de archiabbate vero penitus tacuit, quia neminem hujus superbae [Col. 1402B] vanitatis appetitorem in mundo fuisse vel fore credidit. Cujus calumniae falsitatem ut ostendam, si mihi detur locus defensionis, nostrique monasterii astruam libertatem, excellentissime Patrum, adveni; Romanaeque curiae tanto securius praesentiam adii, quanto certius, sub nostrae considerationis examine, in illa praejudicium et injustitiam nullo modo posse praevalere, cognovi. Nostri igitur loci conventus, cujus legatione fungor, meaeque parvitatis humilitas rogat, ut vestrae majestatis praecellens sublimitas, quae in eminentiori parte locata est corporis Christi, quod est Ecclesia, more capitis caeteris inferioribus membris regimen impendat; totiusque corporis compagem, secundum regulas justitiae reddentis unicuique quod suum est, in pace teneat; membro [Col. 1402C] patienti condoleat, utriusque causam partis attente discutiens; justumque judicium faciat, nullius transitorii commodi considerans emolumentum; sed aeternae retributionis interminabilem fructum.

59. His luculenter peractis, vir sanctus tacuit; apostolicus autem causae Cluniacensium monachorum assertoribus, ut dicerent, imperavit. Sed hi, quia veritatis non habentis angulos argumenta, quibus (probent) S. Cypriani ecclesiam suis legibus debere esse subditam, invenire nequeunt, per ambages palliatas ambitionibus et circuitionibus plenas, commenta quaedam fingere incipiunt. Quae dum justitiae regulis penitus dissentire conventus qui aderat intellexit, S. Cypriani monasterium liberum ab illis esse astruitur: hocque judicium apostolicus [Col. 1402D] confirmans, sancto viro abbatis officium, quod interdixerat reddidit, atque multis precibus hoc ab illo obtinere voluit, ut cardinalis sacerdotii dignitatem susciperet, et Romae secum ecclesiasticarum causarum negotia tractaturus remaneret. Sed Bernardus in secreto eremi assidua contemplatione cupiens satiari, exterioris sollicitudinis implicationem suscipere timuit, atque roganti minime acquievit; imo, ut monasterium quod regebat deserere, et ad solitudinem redire liceret petiit: quod multis supplicationibus [Col. 1403A] vix tandem impetravit. Papa autem tantae constantiae tantaeque sanctitatis hominem, qui nihil in mundo cuperet, nihil nisi Deum solummodo quaereret, quia secum retinere non potuit, ei hujusmodi officium injunxit: scilicet ut populis praedicaret, confessiones acciperet, poenitentias injungeret, baptizaret, regiones circuiret, et omnia quae publico praedicatori sunt agenda sollicitus expleret. At postquam ei vicem apostolatus tradidit, nolens ut apostolorum vicario, quem sine pecunia ad praedicandum destinabat, victus deficeret, monuit ut ab illis cibum corporis acciperet, quos verbo salutis reficeret, volensque a seipso incipere, ad prandium invitavit; et quoniam diu Romae moratus est, participem suae mensae quotidie constituit.

[Col. 1403B] 60. Exivit Bernardus benedictione ab illo accepta: Pictavium rediit, et post paucos dies monasterium deserens, ac multo animi ardore anachoresim sectari cupiens, cum paucis discipulis Causeum insulam (eo quod remota esset ab omnibus) intravit; ibique diutius immorari cupiens, non potuit. Piratica namque multitudo praedonum, praedictae insulae littoribus applicuit, qui altaris ecclesiolae illius vasa ac indumenta sibi diripuerunt, atque in ipsius praesentia turpiter tractaverunt. Ille autem res sacratas conspiciens viliter dehonestari, tanta animi commotione ac indignatione hanc dehonestationem fieri indoluit, quod non post multum temporis hujus rei causa, insulam, ad eam deinceps non rediturus, deseruit; et ad silvas remeans, in illis habitavit. [Col. 1403C] Voluit etenim Dominus hanc a piratis fieri depraedationem, ut a septo illius insulae Bernardum extraheret, et ad mediterranea loca reduceret [(40) 1Kb] : in quibus non soli sibi, sed aliis quamplurimis prodesset. Monachi vero S. Cypriani, videntes quod eum amplius non haberent, cum ipsius consilio et benevolentia alium sibi abbatem constituunt. Transactis deinde aliquot diebus, aquatici raptores, quorum paulo superius mentionem fecimus, qui virum Dei et res altaris ipsius dehonestaverant, jussu sui principis, Heoboldi nomine, piratarum omnium ferme crudelissimi, dum naves insequuntur, quas depraedari cupiunt, marinis fluctibus infelices absorpti sunt. Nec mirum, si submersionis morte pereant, [Col. 1403D] qui innumeros fideles eodem mortis genere interire coegerant. Ad horum vero obitum innumerabiles exercitus daemonum, in corvorum specie, convenientes, terrena caligine aeris spatia repleverunt; tubisque buccinantes horribili sonitu, sub carnali effigie, animo prope navigantium graviter exterruerunt. Hi, quia sacerdotes deerant, eorum exsequias celebraturi convenerunt: hi miserrimas eorum animas susceperunt, non ut eos ad paradisi gaudia transveherent, sed ut ad ima barathri loris igneis pertraherent: exitus autem vitae eorum tales animarum [Col. 1404A] commendatores habuit, qui ministros Ecclesiae Christi habere non meruit.

61. In diebus illis necdum Bernardus aliquam congregationem adunaverat, necdum aliquod monasterium facere inchoabat; sed anachoresim ardenter sectari sitiens, in loco, qui Quercus docta dicitur, cum paucis discipulis latitabat. Comperto autem, fama referente, quod ille ad S. Cyprianum ultra non rediret, nec ad insulae mansionem, omnibus inamabilem propter difficilem ingressum et exitum, remearet, multi ad eum confluere coeperunt, cupientes ejus eruditionibus institui, vitaeque exemplis roborari. Sed non habentibus illis unde viverent, nisi labore manuum acquirerent, ipsa necessitas insistere laboribus imperabat, ac multiplex prolixitas [Col. 1404B] familiarium psalmorum, quos tunc temporis dicebant, eos magna parte diei ab operis studio detinebat. Quamobrem fratres sanctum virum adeunt, et quid de hac re decernat, requirunt. Quibus ille respondit: »Psalmos quidem, qui per omniafere monasteria ex more decantantur, nisi Dominus aliquid revelet, vereor omittere; ipsa tamen necessitas vos jubet studiosius laborare. Sed hoc videtur idoneum, ut Deum interim attentius precari studeamus, quatenus nobis aliquo modo innuat quid super hac re facere debeamus.«

62. Post octo itaque dies consummata oratione, in subsequenti nocte tantus sopor cunctos oppressit, etiam virum Dei Bernardum, qui ante caeteros in profunda nocte semper solebat surgere, ut nullus a [Col. 1404C] somno sese emergere posset, donec lux clara diei illorum oculos perfunderet: qui surgentes regulari tamen modo officium incipiunt, quod transacta ferme media parte diei vix peregerunt. Quae soporis oppressio revera fuit relinquendi supradictos psalmos divinitus missa revelatio, praesertim quia nox illa hiemalis erat, ad cujus usque vix medium aliquis eorum dormire solebat. Domnus autem Bernardus ab illo tempore hos psalmos dicere praetermisit, et discipulis suis ut ab illis deinceps quiescerent imperavit: dixitque se pro certo scire, quod Deus malebat illos laborando sibi victum acquirere, quam tam multiplicibus psalmodiis insistere. Porro quidam nobilis, Radulphus Fulgeriensis videlicet, cujus haec [Col. 1404D] quam incolebant silva erat, timens illam per agriculturam eorum exstirpari, ferre non potuit; eo quod Fulgeriis castro suo vicina consistebat, et eam quam maxime diligens, ut feras suis venatibus retineret, vallo circumdederat. Quapropter aliam silvam eis dedit, Saviniensem videlicet multo meliorem, solo terrae fertilem, fluminibus jucundam, sed a castro suo sex milliariis longius altera remotam: in qua sibi congruam habitationem fecerunt ac construxerunt, et ibi labore manuum victum acquirentes, paucis in priori loco fratribus relictis, per annos [Col. 1405A] aliquot habitaverunt. Domnus autem Vitalis, de quo mentionem fecimus, in eadem silva cellam sibi fabricaverat, distantem ab istis, duobus fere stadiis, in qua postea coenobium construxit. Sed quoniam divina dispositio duo tam magna luminaria insimul cohabitare noluit, unum illorum ibi remanere fecit, alium ad alias perlustrandas regiones destinavit.



CAPUT VIII. Monasterium in Perchensi comitatu exstructum: beneficia accepta, et in alios collata.

63. Commovit igitur divinae nutus providentiae mentem sui famuli Bernardi, omniumque discipulorum ejus, ut ad alias migrarent regiones, et longinquas adirent solitudines. Quapropter minorem ex discipulis suis misit ad inquirendam alicujus [Col. 1405B] eremi vastitatem, in qua sibi tam amplam fabricarent habitationem, quae omnes simul capere posset, ut nullus eorum cogeretur absque ipso habitare, quia hoc erat illis molestissimum ferre. Tantam etenim ex verbis ejus et praesentia habebant consolationem, ut mallent cum ipso gravissimae paupertatis onus sustinere, quam sine illo divitiis abundare. Qui cum nullam talem invenissent, et ad eum cum nullo laboris fructu remearent; intimatur eis

Coelitus, ut redeant properanter, et ut loca quaerant,
Congrua Bernardo, coelo quandoque locando.
Nam cuidam illorum talis in somniis apparuit visio, angelico monstrante ministerio: videbatur etenim sibi, quod quidam juvenis, splendidus aspectu, niveoque decorus amictu, manum suam super ejus [Col. 1405C] caput poneret, taliaque verba depromeret: »Festinanter a somno surgite, ac ad Rotrocum [(41) 1Kb] Particensem consulem [(42) 1Kb] , vobis quod quaeritis daturum, iter vestrum dirigite.« Qui protinus evigilans, quod viderat sociis enarravit. Illi vero parvipendentes visionem, ad magistrum redeunt, et quod nullam adeo sibi idoneam invenissent mansionem referunt. Postea autem ex discipulis ejus duo, post multam inquisitionem non inventae habitationis, memores relatae a socio visionis, tandem ad praedictum comitem perveniunt, et quid quaererent exponunt. Ille vero petitioni benignissime acquiescens, pollicitus est se postulata daturum.

64. Possidebat siquidem idem venerabilis princeps [Col. 1405D] quoddam territorium, quod Arcissae nuncupatur, a Novigento [(43) 1Kb] castro suo uno milliario sepositum, solo terrae fecundum, silvis ab omni latere contiguum, fontibus et aquis irriguum, pratorum amoenitate conspicuum, vinearum culturae ac domorum [Col. 1406A] aedificationi congruum, omniumque rerum usibus opportunum; in eo antecessores sui oratorium construxerant atque stagnum fecerant et virgulta plantaverant. Ad quod demonstrandum illos duos monachos sine aliqua dilatione perduxit, illudque sancto viro Dei Bernardo ac monachis ejus perpetualiter possidendum concessit. Quo discipuli suscepto laeti, omnium Datori bonorum grates debitas ipsique principi detulerunt, et visionem, quam a sodali perceperant, veram fuisse, tam prospero tamque celeri eventu certificati, minime dubitarunt. Qui a comite redire jussi abierunt et, ut ipse mandaverat, magistrum adduxerunt. Quem quidem consul debita diligentia venerari studuit. Sed quorumdam deceptus consilio, atque maternis jussis obtemperans, donum [Col. 1406B] quod fecerat ei retraxit. Praedictum tamen Dei famulum ad aliud suscipiendum territorium diligenter invitavit. Beatrix [(44) 1Kb] namque mater ipsius, sanctum virum illis in diebus a vicina Novigenti removere magnopere satagebat, quoniam ex affinitate illius, Cluniacensibus monachis aliqua suboriri incommoda formidabat, quorum quamplures in praedicto oppido adunaverat. Porro Bernardus, qui quibuslibet ictibus fortunae resistebat immobilis, qui nulla rerum accidentium incommoditate poterat perturbari, nihil hac in re similiter commotus, sed ut semper erat mente serenus ac vultu hilaris, quod consul jam saepefatus offerebat non respuit, sed ad illud explorandum duos in crastino discipulos transmisit. Qui ductore praevio ad locum veniunt, qui [Col. 1406C] Tironus dicitur [(45) 1Kb] : quem diligenter inspicientes, eodem die ad magistrum regrediuntur, referuntque quid de demonstrato sibi loco videretur. Vidimus enim, inquiunt, cui fere cuncta usibus humanis necessaria desunt; dumque incassum se laborasse conspiciunt, animo consternati, unde venerant in crastino redituros disponunt.

65. Sequenti itaque nocte super territorium quod a consule accepturus erat,

Pendula vicinas inflammans lumine terras
Lampada, Bernardo coelo monstrata sereno,
tanto radiorum jubare coruscabat, ut a luce illius ignicoma per circuitum rutilaret tota provincia. Quae nimirum tibi revelatio,

[Col. 1406D] Admonet, imo jubet comitis ne dona refutes.
Et dum mane facto discipuli remeare ad propria pararent, ipse intulit se prius locum visurum quam recederent. Qui veniens ad silvam, quae Tiro dicitur, eam studiosius peragrare curavit: et sibi situs [Col. 1407A] et loci facies sic placuit, quod ab ipso postea mens ejus avelli non potuit. Non tamen sibi ita animum illius agglutinavit, vel amoenitas regionis vel amplitudo possessionis, vel pratorum aut fluviorum jucunda speciositas, aut vinearum copia, vel frugiferi soli fertilis fecunditas; sed divinae dispositionis per praemonstratam revelationem imposita necessitas. Accepta itaque a consule hac possessiuncula, vir Domini Bernardus, ad discipulos suos, qui in Northmanniae ac Britanniae finibus remanserant, remeavit, ut illos ad se colligeret, collectos ad locum quem acceperat, secum festinantius adduceret.

66. Hic dum a Novigento Mauritaniam [(46) 1Kb] tenderet, miles quidam, paganus de Tilleio nomine [(47) 1Kb] [Col. 1407B] eamdem carpens viam, illum in asello residentem duosque ex discipulis suis, qui secum pedites incedebant, assequitur: quos sub eremiticis pannis subobsitos conspiciens, ex ipso humilitatis et paupertatis habitu, bonae conscientiae viros ac mundi contemptores existimavit, simulque labori eorum compatiens, quo tenderent requisivit. Cui vir Dei Bernardus, illa die se usque Mauritaniam ituros, si possent, respondit. Quod ille audiens, se ejusdem villae habitatorem esse asseruit, et ut secum hospitari dignarentur, supplici devotione rogavit. Vir autem Domini hospitium, quod sibi charitas offerebat, nequaquam refutavit, sed cum debita gratiarum actione suscepit. Dehinc hospitem suum in viae [Col. 1407C] spatio, pane verbi Dei reficere curabat, et salutaris doctrinae monitis imbuebat. Paganus itaque Mauritaniam perveniens, virum Dei ad domum suam deducit, eique totius humanitatis officia cum maxima animi alacritate et sollicitudine impendere cupiebat, ut versa vice illum pasceret, a quo coelestis refectionem sapientiae in itinere accepisset.

67. Sed humani generis inimicus omniumque bonorum aemulus, alterius charitati, alterius vero invidens refectioni, suscipientis atque suscepti hospitis laetitiam inturbare cupiens, armigerum ipsius pagani, malitiae suae veneno adeousque infecit, ut in crepusculo noctis equum domini sui dextrarium [(48) 1Kb] per latrocinium abduceret. Quo paganus cognito, tristis efficitur, qui equum maxime diligebat, [Col. 1407D] utpote quem ad sui tutelam corporis pernecessarium noverat: erat enim tunc temporis non mediocris guerra inter Belismenses [(49) 1Kb] atque Mauritanienses. Verum ne festivae hospitalitatis laetitiam [Col. 1408A] tristitiae suae tenebris obnubilaret, hilarem vultum foris exhibuit, tristitiamque suam dissimulans, hospites suos ut pranderent alacriter monuit. At vero virum Dei damnum et moestitia sui hospitis latere non potuit, ejusque animum consolatoriis verbis laetificare studuit, et quia non multum pro re transitoria dolere deberet, rationabiliter ostendit. Sed divinae bonitatis pia dignatio voluit declarare cujus meriti hospitem paganus hospitio susceperat;

Dum fur ducit equum, tantus stupor opprimit illum,
Nescius ut redeat deinceps, et furta reducat.
Nam ita sensus et intelligentiam latronis excaecari permisit, ut loca, vias, villas, in quibus ab ipsa sua [Col. 1408B] infantia nutritus fuerat, minime cognosceret, sed Mauritaniam Belismum esse existimaret, et e converso de Belismo Mauritaniam in animo faceret: et factum est, ut tota illa nocte Belismum, quasi Mauritaniensium hostilem terram, devitaret, et ad Mauritaniensem villam, quasi ad tutum Belismi latibulum, confugeret.

68. Hac itaque excaecatione deceptus, Mauritaniam rediit, et ante ostium domus illius pagani assistens, in loco, ad quem cum equo fugere intenderat, se esse exstimavit. Qui tenens, et interrogatus qua de causa sic redierit, ipse veritatem non reticens, quod divina sic potentia coegerat, ut eadem nocte remearet, respondit:

Sic Bernardus agit precibus, sic praedita reddit.
[Col. 1408C] Haec sunt tua, Christe, magnalia; hae tuae sunt, Christe, virtutes; hoc perpulchrum pro amici tui merito mundo praebes spectaculum, quatenus furem sic ebrium et amentem malitia sua redderet, ut a quibus equum per furtum abduxerat, ad illos quasi ad susceptores furti reduceret; et quos reatus facinoris sui devitare sub capitis sui periculo commonebat, ad illos velut ad fidos vitae suae defensores festinaret. Quod paganus mente considerans, virum Dei ab illo tempore mirari et amare studuit, non quantum voluit, sed quantum potuit; et monasterio ejus multam postea pecuniam contulit.

69. Bernardus vero, itinere quod coeperat consummato, discipulos suos collegit, et secum Tironum [Col. 1408D] adducens, ibi cum eis deinceps habitavit. Anno igitur incarnati Verbi millesimo centesimo nono, aggregatis discipulis, accepta benedictione a bonae memoriae domino Ivone [(50) 1Kb] , Carnotensis Ecclesiae [Col. 1409A] tunc temporis pontifice, primam missam celebravit in die sancto Paschae in monasterio ligneo jam aedificato, in possessione quam sibi memoratus princeps Rotrocus donaverat. In hac vero solitudine multum sibi dilecta, eo quod divinitus fuerat praemonstrata, vir Dei constanter viriliterque agebat, fratresque ad aedificationem loci studiose incitabat, et coelestis vitae disciplinis atque eruditionibus studiosius informabat, dicens: »En, fratres charissimi, nunc eremum, locum satis nobis competentem, satis apertum, silentio ac quieti congruum, divinisque meditationibus et orationibus opportunum. Hic Christi crux est bajulanda; hic immarcessibilis vitae corona promerenda, quam diu quaesivit vestra devotio, quam vobis post modum conferre dignata est [Col. 1409B] divinae largitatis pia dignatio. At si vobis displicet, quod usibus hominum non congruit ejus habilitas; vel hoc placeat, quod viris tantummodo religiosis atque solitariam vitam quaerentibus ejus est competens solitudinis opportunitas, hoc insuper conferet vobis hujus loci asperitas, quod falsorum fratrum, bonos mores pravis colloquiis ac sinistris exemplis corrumpentium, vel propter ipsam rerum inopiam, diutius non erit vobis conficta societas.«

70. Tunc temporis causa cujusdam eluviei pluviarum, quae in antecedentibus annis praecesserant, solo terrae non valente reddere fruges, tanta fames erat, ut multa millia hominum panis inopia cogente morerentur [(51) 1Kb] . Multitudo autem monachorum, quae cum Bernardo erat, annona penitus, sed et pecunia [Col. 1409C] unde emi posset, carebat; et tamen, evangelico obtemperans oraculo, regnum Dei attentius quaerebat, nec caetera sibi deneganda formidabat. Illis itaque de divina largitate minime diffidentibus, atque precibus et labori perseveranter insistentibus, ille qui misertus famulo suo Danieli, per Habacuc de Judaea prandium transmisit in Babyloniam, idem ipse Willermi [(52) 1Kb] , tunc temporis Nivernensium consulis, animum provocavit, ut viro Dei Bernardo, in abditissimis Pertici silvarum solitudinibus latitanti, quem necdum nisi fama cognoverat, ingens vas aureum de Burgundia mitteret [(53) 1Kb] , quo vendito annona comparari posset, quae monachis illo in tempore secum habitantibus, nec non et mendicis sufficeret. Tali igitur praesagio divinitus animati, [Col. 1409D] atque viri Dei crebris admonitionibus confortati, ad aedificationem loci sese accingunt, laboribus insistunt; [Col. 1410A] ita tamen quod orationis et silentii religionisque studium non postponunt.

71. Erant namque sanctitatis fervore succensi, quodlibet paupertatis onus ferre parati, habitatoribus illius patriae penitus ignoti, habitum quidem monachi habentes, sed vilem, incultum, villosum, a caeterorum habitu monachorum valde dissimilem, ovibus ipsis a quibus sumptus fuerat valde consimilem. Paupertatis etenim imperium, quae vilius possent comparari, eos habere indumenta compellebat; a quo et S. Benedicti Regula, cujus professores erant, minime discrepabat. Porro hujusmodi habitum rudes atque bestiales homines, in illis partibus habitantes, quia antea non noverant, abhorrebant; nec monachos eos, sed Saracenos, per subterraneas [Col. 1410B] cavernas ad explorandos cives suos advenisse existimabant. Quo rumore permoti affines indigenae mittunt exploratores: qui protinus accedentes, considerant homines imbelles atque inermes, nihil mali machinantes, cellas modicas texentes, non castra aut turres erigentes; qui non bella fremerent, sed psalmos hymnosque ruminarent.

72. Redeunt spe meliora reportantes, reaque pectora tundentes, renuntiantque suis, non Saracenos, sed prophetas novos a Deo missos resedisse in deserto. Quo divulgato, ruunt populi, divites et pauperes pariter, videre cupidi. Vir itaque sanctus conspiciens tantam multitudinem adventare, prodit ad publicum, affatur populum, docet quem timere cuive debeant servire; hortatur eos coelestia terrenis praeponere, [Col. 1410C] transitoria pro aeternis commutare. Dum igitur ad se confluentes sic instrueret, et quam gloriosum atque mirabile sit hominem deificari participatione summi boni declararet, quam misera ac transitoria sit vitae hujus felicitas demonstraret, et quam dira atque permanentia tormenta apud inferos peccatoribus post mortem maneant comprobaret, multi territi atque compuncti, saeculo renuntiabant, monachicumque habitum assumentes, magisterio illius sese submittebant.

73. Nostra quoque pagina, quasi vilipendendo quaedam minima, non negligat enarrare, per quae summa providentia sui militis sanctitatem diligenter voluit propalare. Vir itaque Domini, dum Tironiae solitudinis incola novus existeret, contigit ut [Col. 1410D] pastor bucularum illius, quadam forte die negligentius agens, vitulum in silva derelinqueret, quem [Col. 1411A] se deseruisse comperiens, silvam peragrando studiosissime quaesivit, nec invenit. Vir autem Domini post biduum, extra cellulae suae portam, cum aliquot fratribus sub umbra cujusdam arboris residens, ab opacitate silvarum lupum conspicit egredientem, lento passu vitulum deducentem; et ne a quadam semita, quae a silva usque ad cellam viri Dei per quamdam camporum planitiem tendebat, exorbitaret, caudae suae (verbere) leniter minantem. O mira res!

Fit vituli custos mordax lupus atque reductor,
Et reprimit dentes jejunos atque rapaces.
Qui cum recto itinere proprius accederet, monachi, qui cum servo Dei erant, vitulum esse suum, quem pastor eorum amiserat, recognoscunt, lupinaeque [Col. 1411B] rabiei rapacem ingluviem non solum ei pepercisse, sed etiam illum custodisse atque reduxisse, stupore mentis attoniti, ultra quam credibile sit, admirati sunt. Lupus vero, ob praesentiam monachorum conspectumque nihil territus, ferme usque ad viri Dei pedes propinquare non timuit, atque blandienti vultu illum conspiciens paulisper substitit, demissoque capite illi, quasi vitulum suum commendans, ad silvas remeavit. O sanctissimi Bernardi potentem innocentiam! O humilitatem imperiosissimam! quae sic belluinam ferocitatem alligat, ut sibi non queat obesse, imo cogatur prodesse.

74. Porro vir Dei Bernardus, divinae charitatis visceribus diffusus, atque de Dei bonitatis largitate [Col. 1411C] confisus, exemploque ipsius corroboratus, dicentis: Eum qui venit ad me non ejiciam foras, nullum excludere volebat; sed ut omnes Christo conformes redderet, verbo et exemplo satagebat. Multi etiam monachi, viri sancti ac religiosi, ex diversis monasteriis, fama sanctitatis illius permoti, ad eum concurrere festinabant, ut novum Antonium in eremo residentem viderent, atque paupertatis illius vestigiis inhaererent. Plerique etiam nobiles undique conveniebant, ac omnipotentis Dei tirocinio seipsos applicantes, ejus cohabitationem expetebant. Nonnulli etiam filios atque propinquos suos, Domino, per illius magisterium instituendos, offerebant, quorum plures ad magnae perfectionis culmen, servi Dei exemplo et institutionibus, pervenerunt; qui postea ad [Col. 1411D] regendas ecclesias assumpti, diversorum coenobiorum abbates exstiterunt.

75. Quadam itaque die, dum vir Dei Bernardus monachos benediceret, quidam monachus, Ligerius nomine, vir religiosus atque sacerdos adfuit, qui ab alto aeris flores rosarum, super

Quos sibi consociat monachos habituque figurat,
descendere conspexit. Voluit namque Dominus ostendere per exterioris miraculi signum, sive sui confessoris meritum, sive quod ad florigeram sanctitatis [Col. 1412A] vitam conscientias renovaret hominum. Transacto deinde unius anni curriculo quidam monachus, cui Antiquillus nomen, vir magnae simplicitatis atque innocentiae, qui aderat, vidit quod:

Quosdam Bernardus senior, non ad bona tardus,
Dum superis offert, et verba precantia profert,
Nix, et ros pariter super hos cadit, atque patenter
Ex alto flores simul adveniunt, et odores.
Tali etenim ostensione prodigii placuit divinae voluntati sui militis declarare privilegium, vel vitae monasticae puritatem atque caelibatum.

76. Quadam die, dum vir Domini Bernardus in oratorio contemplationi esset intentus, fratribus in alto laborantibus, ignis verno tempore aridam silvam invasit: qui flatu ventorum vehementi impulsus, [Col. 1412B] usque ad maximam densitatem veprium, qua undique cellula eorum cingebatur, pervenit: quae veprium densitas, flammis correpta, omnes officinas eorum fere concremabat. Fratres autem impetum ignis, multum diuque luctati, exstinguere conantes, minime potuerant. Quapropter desperantes cellam ingrediuntur, et omnem suppellectilem suam ad planitiem camporum deferunt, totamque habitationem suam, quam mox ab igne comburendam existimabant, lacrymantes relinquunt. Servus autem Domini tumultum illorum audiens, de oratorio exiit, moxque:

Ut videt ingentem ventum, miseratus et ignem,
aquam benedictam contra flammas, jam pene officinas invadentes, aspersit, sicque

[Col. 1412C] Flammae fervorem reprimens, flatusque furorem,
Ne ruat introrsum precibus facit ire retrorsum.
Namque ignis aspersionis illius metas transire non praesumpsit; sed contra venti impetum reflexus, et in seipsum refractus, ad nihil usque resedit. O magni meriti virum, cujus ad arbitrium ipsa etiam reprimuntur elementa!



CAPUT IX. Monasterium ad fluvium Tyronum constructum. Beneficia comiti Rotroco praestita.

77. Sub eodem tempore, ne militi Christi Bernardo pugna laboris atque tribulationis deesset, monachi [(54) 1Kb] , quorum jam mentionem fecimus, ipsius terrae quam praefatus consul ei dederat, decimas et corpora mortuorum sui juris [(55) 1Kb] esse dixerunt. [Col. 1412D] Qua compulsus calumnia, quae discipuli summo cum labore fecerant, aedificia deseruit, aliudque terrae solum, in quo sibi habitare liceret, quaerere intendit. Illius igitur celeberrimae Carnotensis Ecclesiae, in honore sanctae semperque virginis Mariae dicatae, venerabilem episcopum, praedictum scilicet Ivonem [(56) 1Kb] , atque canonicos tunc temporis adiit, et ut sibi aliquam portiunculam praedii illius, quod suae possessiunculae contiguum habebant, ad monasterium suum fundandum darent, petiit. Erat [Col. 1413A] enim quaedam villula praedictorum canonicorum, terrulae quam consul viro Dei dederat conjuncta, nomine Sarzeia. Illi autem famulum Dei debita veneratione suscipiunt, clementi bonitate exaudiunt, et secundum magnificentiam suae nobilitatis et munificentiam largitatis, plus terrae quam postulaverat, concedunt. Facta equidem donatione chartam faciunt [(57) 1Kb] , atque dominum Gaufridum, ejusdem Ecclesiae canonicum et ipsius territorii praepositum [(58) 1Kb] , cum quibusdam personis ad ostendendam terram dirigunt. Qui postquam ad praedictum praedium pervenerunt [(59) 1Kb] , ex decreto capituli, juxta rivulum qui Tyronus dicitur [(60) 1Kb] , ad faciendas officinas sui monasterii, terram quam petierat, ita liberam [(61) 1Kb] sicuti ipsi tenuerant, tribuunt.

[Col. 1413B] 78. Porro quaedam matrona [(62) 1Kb] regali stirpe progenita, Adela videlicet, Blesensium comitissa, eo tempore S. Bernardo latiores terrae amplitudines, ad monasterium suum construendum, et loca multo utiliora offerebat; quae tamen refutabat, malens coenobii sui sedem locare sub protectione beatae Mariae semper virginis, quam sub advocatione qualiscunque saecularis personae. Praedicti vero canonici, suscepto tanto hospite in fundo suae Ecclesiae, non mediocriter gavisi sunt; eumque omni tempore vitae suae nimio pietatis affectu dilexerunt, atque illi plurima beneficia nec non ecclesiastica ornamenta contulerunt, rebusque monasterii ipsius pervigili studio protectionis suae patrocinia adhibere curaverunt, et contra quosdam infestantes clypeum suae defensionis [Col. 1413C] solerter opposuerunt. Bernardus siquidem fundata habitatione sua, in possessione beatae Dei Genitricis, tanto eam deinceps venerari affectu studuit, ut ad honorem ipsius specialem missam de ea, [Col. 1414A] pro salute omnium monasterio suo beneficia impendentium, et maxime supradictorum canonicorum, singulis diebus perpetuo celebrari instituerit, quae usque in hodiernum diem solemniter celebratur.

79. Interea factum est, ut saepedictus consul Rotrocus, quo neminem mortalium sanctus Domini Bernardus plus diligebat, a Fulcone, Andegavensi consule, dehinc Jerosolymitanorum rege [(63) 1Kb] ; de potestate cujusdam, qui eum vinctum detinebat [(64) 1Kb] , violenter abstraheretur; non quod eum liberare disponeret, sed ut maximam causa ipsius pecuniam de Roberto Belismensi, immanissimae crudelitatis bellua extorqueret [(65) 1Kb] . Qui Robertus praedictus consulem a jam dicto Fulcone ingenti dato pretio comparavit, non quod ullam ab eo redemptionem [Col. 1414B] vellet accipere, sed ut eum diversis tormentis in suis carceribus faceret interire. Tanto siquidem odio illum habebat, utpote a quo in bella publice cum suo exercitu devictus atque fugatus fuerat [(66) 1Kb] , ut non magis sibi prosperam vitam, quam illi miserabilem mortem exoptaret. Jussu itaque praefati tyranni machinatur et paratur, qualiter generosi pedes principis cruciatu ligneo constringantur; tibiae quampluribus annulis et compedibus circumvolvuntur, manus et brachia chirothecis ferreis damnantur, immensa ferri ac diversarum pondera catenarum collo suspenduntur. Ex hinc brevissima atque urgente tectura, ad hoc solerti industria fabricata, curvus ergastulo non amplius inde extrahendus retruditur; et ne citius deficiat, addidit, ut bis tamen in hebdomada [Col. 1414C] utcunque sustentetur.

80. Quod postquam consuli innotuit, matri suae atque nobilibus suae potestatis per legatum mandat [(67) 1Kb] , ut se jam quasi mortuum judicantes, alium [Col. 1415A] sibi Dominum constituant. Viro quoque Dei Bernardo per ipsam suam matrem intimari petiit, ut pro salute animae suae intercederet, et pro ereptione corporis sui, quae amodo fieri non poterat, jam sollicitus nequaquam existeret. Quod vir Dei audiens mox lacrymis perfunditur, ac deinde prophetico spiritu repletus, talia nuntiantibus admonet, ut de Dei misericordia praesumant, et de illius liberatione minime diffidant. Adjungens quod ipsa adversitas Rotroco in prosperitatem, Roberto vero in maximam commutaretur adversitatem. Quod et factum est. Nam sola illius provida dispensatione, qui sapientes novit in sua astutia comprehendere, breve satis transacto dierum curriculo, ut vir Domini praedixerat, consul liber et incolumis patriae restituitur, [Col. 1415B] et Robertus [(68) 1Kb] , in ipsis quae praediximus vinculis, jussu Henrici regis, in Angliam transportatus, usque ad diem mortis suae perpetuo carcere religatur. O virum excellentissimo praeconio dignum! cujus lacrymis ipse fons pietatis commovetur; cujus monitis viduata patria roboratur; ad cujus vaticinium captivo liberato, tyrannus, ipsis quos tetenderat laqueis irretitus, exsilio mancipatur.

81. Consul itaque patriae ac prosperitati pristinae restitutus, castrum Belismum [(69) 1Kb] nec non et adjacentia illi territoria mox obtinuit, atque tam sibi quam suis haeredibus deinceps possidenda subjugavit. Exhinc quam citius potuit ad virum Dei Bernardum, cujus meritis et orationibus liberatus fuerat, pervenit: grates quas debuit, non tam verbis [Col. 1415C] quam lacrymis ac subsequentibus indiciis, retulit: quem tanto affectu postea dilexit, ut ei in multis obediret, a rapinis et crudelitatibus ejus doctrinis se temperaret, vitam suam in melius reformaret; et ne tanto ingratus beneficio appareret, plurima illi donaria contulit, quae dinumerare dissimulamus, ne devotis lectoribus fastidium inferamus. Si enim singula quae in multimodis ecclesiae ornamentis, quae in gemmis, quae in aureis sive argenteis vasis, quae in terrarum vel praediorum sive silvarum amoenitatibus, quae in stagnorum vel vinearum aut molendinorum dominationibus, in decimarum diversarum redditibus, monasterio nostro donavit [(70) 1Kb] , disserere velimus, [Col. 1416A] non jam sancti viri gesta describere, sed quamlibet historiam texere comprobabimur. Territorium etiam quod, ut praemisimus, quorumdam consilio deceptus beato viro abstulerat, reddidit [(71) 1Kb] ; ibique quamplures monachorum illius, idoneis constructis mansionibus et quamplurimis deputatis redditibus, ampliavit. Supradicta vero Beatrix, ejus cognita sanctitate, castrorum suorum habitationem deserens, Tyronii aedificatis aedibus, quoad vixit, deinceps habitavit, ibique ingentem basilicam, multis expensis pecuniis, fabricavit; cui ab hac vita decedenti Juliana [(72) 1Kb] ejus filia, maternae probitatis haeres, successit: quae pluribus distractis sumptibus officinarum nostrarum partem non modicam diligentissime postea consummavit.

[Col. 1416B] 82. Dum igitur Bernardus monasterium suum aedificaret in Francia, Robertus Abreselensis [(73) 1Kb] suum construxerat in Aquitania, nempe Fontis Ebraldi, Radulphus Fusteiensis in Britannia, Vitalis vero de Mauritonio suum fabricabat in Northmannia, nempe Savinejum in dioecesi Abrincensi, quod postea domno Bernardo cessit cum monasteriis [(74) 1Kb] inde pendentibus [(75) 1Kb] . Quos supernus arbiter longe a se positos, et in diversis regionibus separatos manere voluit; quia tot et tanta unusquisque illorum monasteria construxit, ut una eos regio minime caperet, una provincia congregationibus ab illis adunatis minime sufficeret. Porro Christi miles Bernardus, postquam coenobii sui sedem locaverat in praedio, quod ipsius genitrix sibi per manum canonicorum [Col. 1416C] suorum dederat, nulla eum inde expulit calumnia, nulla potuit illinc dimovere procellosae tempestatis adversitas; quia Christo inhaeserat, qui est immobilis stabilitatis firma soliditas.



CAPUT X. Revelatio de salute aeterna secunda monachorum. Miracula alia.

83. Quadam nocte, dum fratres in oratorio nocturnalis synaxis psalmodiam decantarent, contigit ut quidam frater ad extrema perveniret. Ob quam causam juxta ritum percussa tabula, fratres convenerunt. Qui dum defuncti jam fratris obsequium expeditius vellent consummare, et ad oratorium, ut [Col. 1417A] quod supererat intermissae psalmodiae persolverent, remeare; aliter quam intenderant accidit; quia cujusdam mora retardationis intercedens, ibi diutius eos, quoniam res exigebat, detinuit. Infirmarius namque, non habens aquam qua defuncti fratris artus examines ablueret, eum non poterat sepelire, eo quod ostii cujusdam, per quod erat exitus ad fontem, clavem non valebat invenire. Quapropter vehementer conturbatus, ut ostium confringeret, securim arripuit. Sed sanctus Dei Bernardus motum perturbationis illius leviter compescuit, eique clavem a diabolo sublatam, quam diu quaesierat nec invenerat, reddidit. Et sic demum peractis exsequiis ad ecclesiam redierunt, divinaeque servitutis pensum, quod nondum compleverant, peregerunt. Porro [Col. 1417B] fratribus in crastino inter se de hac mora colloquium facientibus, Christi miles Bernardus quemdam fratrem exsequiis interfuisse asserebat, qui tantum daemonum multitudinem ad accusandum fratris animam venisse conspexerat, ut totam vallem, in qua monasterium situm est replerent. Sed quia illi salutem auferre, ut conabantur nequiverunt, hoc impedimentum retardationis sepulturae illius intulerunt. Verum quia illum falsa dixisse, nec aliquem obsequio adfuisse, praeter illum qui haec viderit quae protulit, pro certo cognovimus, quia de seipso dixerit minime dubitavimus.

84. Sub eadem tempestate, dum corpus cujusdam fratris, qui valde religiosam duxerat vitam monachi sepulturae tradere praepararent, et debitae [Col. 1417C] psalmodiae pensum persolverent, homo Dei Bernardus, ut secretius oraret, ad oratorium secessit, ibique defuncti fratris animam diutine Deo precibus commendavit. Quem superna pietas gratanter, ut in subsequentibus declarabitur, exaudivit, atque protinus, ne de ipsius salute in aliquo haesitaret, benigne certificari voluit. Frater namque, cujus corpus erat in feretro, albis indutus vestibus, manipulum habens in manu, illi, ut praediximus, orationibus insistenti, admodum splendidus apparuit, petensque ab eo benedictionem, ad colloquium intravit: et ut ex parte sua confratres salutaret, et quod jam requie potiretur, ipsis intimaret, diligentius exoravit.

[Col. 1417D] 85. In vicinia nostri monasterii miles quidam, Robertus de Moteja [(76) 1Kb] nomine, habitabat qui necdum tunc temporis rerum affluentia, ut postea experti sumus, redundabat. Diutina namque penuria, nec sine admiratione vicinorum premebatur, licet [Col. 1418A] perplurimis villarum atque praediorum reditibus ditatus videretur. Ipse egestatis suae infortunia plus caeteris admirabatur, maxime quia res suas solerti industria ac circumspecta prudentia disponere a cunctis dicebatur. Quapropter bona comitatus fide ad virum Dei veniens, cujus jam familiaritatem obtinuerat, quatenus domum suam propria honoraret praesentia, devotis precibus exoravit, et ut apud se unius noctis spatio hospitari dignaretur, addere praesumpsit. Bernardus vero, ut erat benignissimus, illius piae petitioni gratanter acquievit, ad domum pervenit, hospitium suscepit. Quid plura?

Divitiis plenus, sed census non pereuntis,
Militis hospitium novus hospes ut intrat, egentis
Pauperiem fugat hinc, ex munere cuncta replentis
[Col. 1418B] Tanta namque copia, sicut post in propatulo claruit, ab illo tempore domum praedicti militis subintravit, ut non jam Dei famulum, sed ipsum totius largitatis ac bonitatis dominum in suo se hospitio suscepisse gavisus sit. Qui postea, tantam exteriorum opulentiam ad illius ingressum se obtinuisse non immemor, nequaquam ingratus exstitit; sed exinde, prout potuit, ipsi incessanter ministravit; ac nobis post ipsius excessum nonnulla beneficia contulit, atque nostrum monasterium quamplurimis decimarum reditibus ampliavit.

86. Apud S. Leobinum de Quinque-Fontibus [(77) 1Kb] quidam puerulus erat, cui carnosus tumor superaccrescens totum oculum ab ipso nativitatis die [Col. 1418C] cooperuerat. Cujus mater audiens, quod vir Domini Bernardus per eamdem villam transitum haberet; quam citius potuit se suamque sobolem ipsius obtutibus praesentavit; et ut suo unico filio manum imponeret, cum lacrymis extorquere curavit. Tunc maternis clamoribus compassus, ac circumstanti populo satisfacere acquiescens,

Comparet ut laudem Christo caecoque salutem,
Ex oculo morbum depellit, quem vidit orbum,
Vir sanctus dignum crucis aptans cum prece signum.
Quem tam celeri sanitati restituit, ut omnis morbus cum signo crucis evanuerit.

87. Confluebat itaque ad Dei famulum hinc inde tanta multitudo hominum, mundo renuntiare cupientium, et ejus se eruditionibus subdere desiderantium, [Col. 1418D] ut infra triennium quingentorum monachorum [(78) 1Kb] Pater exstiterit. O mirabilem virum, non sibi soli, sed omnibus natum! Videte quod non sibi solum laboravit; sed et omnibus exquirentibus veritatem. In hoc solum placitum erat Spiritui [Col. 1419A] sancto, quae, teste Salomone, sunt probata coram Deo et hominibus, concordia fratrum et amor proximorum (Eccli. XXV, 2). Quorum trecentos secum retinuit; ducentos vero alios, per diversas mundi partes, in cellis duodenos vivere statuit. Quibus nimia paupertate depressis, divinae pietatis larga dispensatio, quae volatilia coeli pascere non desinit, benignissime providebat; et propter fidem sancti viri eis victualia ministrabat. Multis tamen diebus ita panis deerat, ut necesse esset panis libram inter duos, et nonnunquam inter quatuor dividi. Aliquando et penitus pane carebant; sed herbis tantum et leguminibus vitam suam sustentabant. De vino autem melius puto silere quam aliquid dicere. Vinum non habebant; vinum habere [Col. 1419B] minime tunc temporis appetebant. Porro in ipsa asperrima hieme multi sine pelliciis et etiam plures sine cucullis erant, quando mortalium fragilia corpora, prae nimia algoris immensitate, vix vivere etiam sufficienter vestita sustinebant. Et cum tanta rerum temporalium penuria premerentur, immensae paupertatis onus se pro Christo ferre non mediocriter laetabantur. Pro magna etenim temporalium bonorum erat eis sufficentia, sanctissimi Patris sui Bernardi plena divinae consolationis praesentia. Quia dum ipse in medio residens coelestibus doctrinae verbis mentes eorum reficeret, tantus amor Divinitatis inerat discipulis, ut magis in talis doctrinae affectione gauderent, quam si transitoriarum rerum illo absente copiis abundarent. Enim vero [Col. 1419C] quando panis eis omnino deficiebat, herbis solummodo, ut diximus, vel leguminibus refecti, adeo viri Dei consolatione ac praesentia corroborati erant, ut solito alacrius gratiarum actiones Deo referrent, seque ab ipso visitatos atque consolatos crederent. Major autem eis inerat in cibo vel in potu atque in vestibus abstinentia, quam S. Benedicti (Patris) ac institutoris monachorum praecipiat Regula, vel alicujus alterius scripturae jubeant instituta.

88. Sub eodem tempore quemdam fratrem daemoniaco spiritu repletum, Odonem nomine, vir Domini Bernardus pristinae restituit sospitati, signum ei crucis opponens; atque a vinculis, quibus ob hoc ligatus fuerat, exsolvi praecipiens. Qui solutus, illico [Col. 1419D] ita quietus redditus est et pacificus est, ac si nulla prius insania laborasset. Huic miraculo aliud etiam adjungamus, per quod Christi militem Bernardum spiritu claruisse prophetico pandamus. Ob cujusdam namque causam negotii Carnotum [(79) 1Kb] ille perrexit die quadam; sed antequam illud tractare inchoasset, sociis suis qui secum ierant mirantibus, ad monasterium ex improviso remeavit. Cumque a fratribus requisisset, si, postquam discesserat ab eis aliquid incommodi contigisset, nuntiaverunt [Col. 1420A] quemdam fratrem, nomine Gervasium, maligno spiritu agitatum, in infirmorum cella teneri obligatum. Quod statim vir Dei, dum esset Carnoti, et se cognovisse, ac idcirco tam celeriter remeasse, nobis qui illuc conveneramus, intimavit, et ut solutus a vinculis ad se adduceretur imperavit. Qui adductus signo crucis a servo Dei sibi impresso continuo pacificus resedit, postquam divina benignitas pro sui merito confessoris illum ab insania liberavit.

89. Aestivo itaque tempore, cum fratres ad fenum coadunandum operam darent, atque plaustris ac aliis vehiculis intra septa monasterii recondendum conveherent; illius nimirum permissione, sine cujus nutu nec folium ab arbore defluit, quoddam quadam die infortunium contigit, quod nihilominus [Col. 1420B] mentes perturbavit. Namque quidam puer parvulus, cui nomen erat Amelinus, dum cuidam carro (quod adeo feno videbatur onustum, ut vix a decem [(80) 1Kb] aut eo amplius traheretur) succurrendi gratia caute minus appropiare maturaret, retrorsum corruit, atque mox imminentium e latere rotarum ponderosa volubilitate praeventus, quousque extemplo per eum pertransirent, resupinus succubuit. Cumque circumstantes eum fere exstinctum crederent, ac de sola illius sepultura debere tractari judicarent, quassata membra in pala, quae vulgo ventilabrum nuncupatur, cum lacrymis collegerunt, atque ad infirmorum cellam seminecem vixque palpitantem detulerunt. Quod postquam Bernardus, in oratorio de more constitutus, animadvertit, inconsideratis gressibus ad grabatum, [Col. 1420C] quo miserandus decubabat tirunculus, quantocius festinavit; ac inprimis, Dominici non immemor oraculi, cum beatae crucis signaculo praefatam cellulam verbis salutare pacificis non postposuit. Mira res! qui velut exanimis putabatur, ejus voce expergefactus, ad ipsius introitum oculos aperuit; moxque ut idem Dei famulus manum sibi imposuit, eo usque convaluit, ut qui illuc aliorum manibus quasi ad sepeliendum delatus fuerat, propriis pedibus exsurgeret, ac exterorum (nobis videntibus, et super hoc Dominum magnificantibus) consortium incolumis repeteret.

90. Itaque quandiu vir Dei mortales tenuit auras, nullus discipulorum suorum otiosus erat; sed quisque, [Col. 1420D] nisi detineretur incommodo, horis statutis propriis manibus laborabat. Erant etenim inter eos plures artifices, qui singulas artes cum silentio exercebant: quibus semper custodes ordinis praeerant, qui, jubente Patre districtionem regularis observationis diligenter observarent. Si quem vero inevitabilis necessitas loqui compelleret, multiloquia et vaniloquia devitabat; quia institutio illorum hujusmodi impunita non dimittebat, venerabilis equidem Pater, quamvis custodes ordinis, ut diximus, [Col. 1421A] singulis imposuisset; ipse tamen cunctos circumiens illud recolens apostolicum, Qui non laborat, non manducet (Joan. VI), neminem otiosum esse permittebat. Tanta porro cordibus eorum, per exemplum viri Dei, accreverat humilitas, quod et quaelibet vilia propriis manibus certatim peragerent, ligna suis humeris a silva deferrent, coquinam sine aliquo servientium adminiculo ex ordine facerent, rebellionem et inobedientiam, aut contumeliosium verbum penitus ignorarent. Ad tantae etiam charitatis fastigia viri Dei exemplum illorum mentes erexerat, ut sese sine dissimulatione diligerent, honore certatim praevenirent; voluntates proprias relinquentes, alienis subservirent; commoditates suas postponendo, alienas complerent, et omnimodis fraternis [Col. 1421B] miseriis condolerent.



CAPUT XI. Hospitalitas. Spiritus propheticus. Fama sanctitatis.

91. Quidam ex discipulis viri, noviter monachum professus, admirari coepit, secum vehementer attonitus,

Cur sequerentur eum tantae praeconia famae;
quem non videret a morte defunctos excitare, leprosos mundare, caecos illuminare; minus attendens, quod patratio miraculorum non conferat sanctitatem vitae, sed operatio lucis atque justitiae. Qui dum per longioris spatium temporis ab hac cogitatione non quiesceret, sed vitae illius sedulus explorator [Col. 1421C] existeret, quadam nocte

Grandem lanternam, radianti lumine plenam,
A nullo ferri vidit, nulloque referri,
Bernardi gressus ducentem sive regressus.
Enim vero consuetudinis erat illi, nunquam [(81) 1Kb] ante se lucernam vel a se, vel ab aliquo deferri; et cum a nobis moneretur, cur sibi lumen in noctibus deesse permitteret; respondebat, quia, sicut et nos, omnium ostiorum domus aditus cognosceret. Quapropter ille perscrutator

Talem vel tantam stupuit mirando lucernam:
et quam citius in crastino potuit, quod viderat viro Dei exposuit; et qualiter vitam illius eatenus dijudicasset, confiteri non erubuit. Sanctus vero Bernardus, [Col. 1421D] quod oculi ejus falli potuerunt, asseruit; et ne ulterius super hac re falleretur, interminando prohibuit. Patet nimirum quod Dominus per lanternam, itinerantibus luminis bajulam, designare voluit, operum sui confessoris lucentem copiam, sequentibus illum omnibus praeviam.

92. Hospitalitatem vir Domini Bernardus adeo studiose omnibus adventantibus exhibebat, ut neminem ab hospitio excluderet; et monachos suos, ut omnes susciperent, edoceret; divites, pauperes, claudos, debiles, infantulos, mulierculas, leprosos, quoslibet morbidos, nullum sexum, nullam aetatem [Col. 1422A] excludebat; sed omnino omne genus hominum in hospitium colligens, omnibus necessitatibus eorum, in quantum poterat, occurrebat, et quanto magis pauperes erant, tanto eis libentius serviebat victualia ac lectisternia, in quantum facultas illi suppetebat, hilaris dator praeparabat. Panem forte multoties, qui ante fratres in refectorio positus fuerat, quia alium non haberet, a mensis excipiebat, hospitibusque, suis gaudenter apponebat. Omnia omnibus sua faciebat communia, et etiam ut hospitum equos ferraret, suos aliquoties deferrebat. In asperrima quoque hieme sibi non superflua indumenta multoties subtrahebat, quibus pauperum nudos artus misericorditer induebat. Nemo ab eo egentium reversus est vacuus. Spoliabat suos, ut ignotos vestiret, [Col. 1422B] et cunctis succurreret. Quoties esse debitor voluit, vel quoties hac de causa ipse nudus sola tantummodo obumbratus cuculla remansit; solus ille, quem nulla latent, novit. Nemo plus dedit pauperibus, quam qui sibi nihil reliquit. Et cum tria sint sine sanguinis effusione martyrii genera, castitas scilicet in juventute, abstinentia in abundantiis, largitas in paupertate; quia jam de duobus in Aquitania triumphaverat, ut de tertio quoque palmam obtineret, in Francia quotidie martyr erat. Quia quamvis nimia paupertate afflictus, quae habere poterat sibi suisque subtrahens, pauperibus et adventantibus erogabat. Hinc et consuetudo ab illo data et instituta usque hodie [(82) 1Kb] in monasterio nostro retinetur, ut omnes omnino in hospitium colligantur, [Col. 1422C] et eis ciborum atque lectorum in quibus facultas suppetit, necessaria subministrentur.

93. Nemo, Deo teste, mortalium magis illo nostris temporibus charitatis atque largitatis virtute claruit; nemo attentius hospitalitatis ac humilitatis studia tenuit, nemo magis carnis suae curam postposuit. Tanto namque rigore abstinentiae seipsum afflixit, quod nunquam corpus suum pharmacorum auxiliis, nunquam sanguinis diminutione, nunquam balneorum frequentatione curaverit; nec etiam, ut membra sua refoveret, postquam monachus professus est, ad ignem resedit. Vi etenim febrium, dum juvenis esset, gravissima detentus, nec per unius diei spatium conventum deseruit. Deinde jam [Col. 1422D] senex, casu accidente, unius costae fracturam perpessus ob hujus tamen infortunii relevationem, nullam sibi medicinam exhibuit; sed nec alicui quod talia detrimenta pateretur, donec sanitatem recuperasset, indicavit. Refectoriariorum negligentia, quod in mensa illius aqua minime poneretur (tali etenim poculo utebatur) multoties contigit; et ita per tres dies aut quatuor sine potu comedebat; nec alicui, quod sibi pocula deessent, innuebat. Majoris namque abstinentiae et afflictionis tormentum, quo se afficeret, invenisse gaudebat; et ministris ob hoc sese accusantibus, ne de talibus deinde loquerentur [Col. 1423A] prohibebat. Si igitur quorumlibet parcimonia, qui illa tantum quae inebriare poterant postponebant, admiranda cunctis proponitur; quid Bernardo, qui ab ipsa se aqua abstinebat, dignum conferetur? Da mihi aliquem a lautioribus cibis se continentem, pane hordeaceo contentum; do tibi Bernardum crudis herbarum radicibus se utcunque sustentantem multoties, et in ipsis perparcum. In conventu semper et cum fratribus comedebat; et sicut sede discipulis, sic abstinentiae virtute praeeminebat. Quaelibet (gustus) irritamenta, quae cunctis generaliter communia non essent, sibi ministrari nullo modo permittebat; imo a quibusdam, quibus alii vescebantur, abstinebat.

94. Quod suo confessori Bernardo divina gratia [Col. 1423B] spiritum prophetiae contulerit, liquido demonstramus, si de multis, quae prophetico spiritu cognoverit, vel pauca referamus. Erat quidam monachus in monasterio ipsius, Vitalis nomine, sacerdos ordine, qui de rebus fratrum furtum commiserat, proponens in animo, quod ad saecularis vitae vomitum reverteretur, quem deseruerat: qui dum quadam nocte cum psallentibus in choro astaret, subito corruit. In crastino vero, dum fratres sciscitarentur ab illo qua de causa tam ignominiose ceciderit: Quia somnus se compressisset, atque se dejecisset, respondit. Sanctus autem Bernardus econtra inferens, Frater, non est ista, inquit, ut asseris; sed revera hac in nocte daemonem conspexi, qui tibi horrificus insurgens hunc casum intulit; et nisi citius [Col. 1423C] a perpetrato facinore per confessionem conscientiam tuam purgare studueris, et a proposito malae voluntatis, qua adhuc irretitus es, resipueris, ad deteriorem te lapsum impellet.

O vir mirandus, et praecipue venerandus,
Cui mens non celat, quod non sibi lingua revelat;
Cernit et affectus monachi simul et meditatus,
Actus transactos manifestans atque furores:
cui larvales formae panduntur daemonum, qui peccata cognoscit hominum, quem secreta non latent cordium. Et revera, sicut idem praedixerat, non post multum temporis, ut ipsi vidimus, ita illi contigit, quia monasterii deserens habitum, ad pristinam pravitatem rediit; et concubinae, qua, priusquam monachum profiteretur, abusus fuerat, iterum [Col. 1423D] per quinquennium adhaesit.

95. Jam igitur sancti viri fama quotidie magis ac magis increbrescens, alarum suarum velocitate insignia virtutum illius per mundum deferens, ita eum auditoribus depingebat, ut illius staturae mensuram diceret: et simplicis vultus lineamenta, in quo morum bonitas, pietas innocentiae, animi mansuetudo, [Col. 1424A] ut in sigillo suo apparebat, describeret; rigoremque abstinentiae ac sanctitatem vitae, annositatem longaevitatis, canitiem capitis designaret; et ita designando, cum absentem quasi praesentem ante oculos eorum demonstraret; et sic notum et amabilem omnibus faceret. Unde factum est ut non solum Gallicanae regionis partes proximas impleverit; verum et Burgundorum, Alanorum [(83) 1Kb] , Aquitanorumque ultimos fines pertransierit; sed et Britannorum, et Northmannorum Anglorumque metas obtinuerit, et ad Scotorum Albaniam usque pervenerit, sicut rerum ipsis effectibus postea patuit. Nam de istarum omnium regionum finibus, multi ad eum properabant, ut illius, quem jam sibi fama notificaverat, praesentiam corporalem cernerent, ac [Col. 1424B] salutaris doctrinae monita ab ipsius ore perciperent, et insignia virtutum suarum per seipsos cognoscerent. Quorum quidam monasterio illius, in rebus mobilis pecuniae, multa beneficia impendere curabant; aliqui vero, quia illum secum in finibus suis praesentem habere non poterant, de monachis ejus duodennos assumentes, in territoriis suis eis monasteria construebant.

96. Quorum unus, Henricus rex Anglorum duxque Northmannorum, exstitit, qui transmissis duobus excellentissimis principibus [(84) 1Kb] , Theobaudo scilicet Blesensi comite atque Rotroco Particensium consule, magnis precibus exorabat, quatenus idem Domini famulus usque in Northmanniam veniens, [Col. 1424C] sibi corporis praesentiam exhiberet; excusans se quod propter diversorum accidentium insperatos eventus finium suorum metas excedere non auderet. Quo annuente, mox ut eum rex vidit, manus utrasque ad coelum porrexit, atque ipsius inhabitatori, Christo videlicet, immensas grates retulit, datisque sibi mutuis amplexibus, eum debita cum honorificentia suscepit. Cujus post auditam competentem doctrinam, quamplurima donaria obtulit: insuper et quindecim marchas argenti monasterio suo, unoquoque anno perpetualiter habendas, dedit. Prae nimia quoque amoris dulcedine, quem ad Christi confessorem deinceps habuit, intantum monachos illius quoad viveret dilexit, ut unoquoque anno, praeter reditum quem diximus, eis sexagenas [Col. 1424D] aut quinquagenas marchas argenti, vel eo plus minusve transmitteret; et ut religio institutionis illius non declinaret, diligenter admonuit. Nostri etiam dormitorii aedes faciendas suscepit, quas multis expensis pecuniis regia magnificentia consummavit.

97. Sed et rex Francorum Ludovicus [(85) 1Kb] , eodem [Col. 1425A] quo supradictus rex accensus desiderio, postquam cum eo colloquium habuit Cintreiacum territorium, quod hodie usque possidemus, pro munere contulit. Successoribus etiam suis post ejus obitum maximam reverentiam exhibuit, ita ut ab eis liberos suos, Philippum [(86) 1Kb] videlicet ac Ludovicum [(87) 1Kb] , postea reges, sacro de fonte suscipi vellet; atque in monasterio nostro usque ad diem mortis suae innumera beneficia conferret. Theobaldus, cujus superius mentionem fecimus, exceptis duabus cellis, quas eo vivente nobis construxit, tot et tanta nostrae ecclesiae post ipsius excessum ornamenta aliaque donaria contulit, ut prae multitudine numerare fastidiosum sit. Habitationem etiam infirmorum satis idoneam de proprio fieri fecit.

[Col. 1425B] 98. Si vero de caeteris, qui ad eum visendum de diversis regnis ac regionibus confluxerunt, eisque plurima donaria atque territoria contulerunt, utque cellas construxerunt, solique Deo cognita beneficia impenderunt, ut verbi gratia de Guillelmo [(88) 1Kb] duce Aquitanorum, de Fulcone consule Andegavensium, exhinc rege Hierosolymorum, de Roberto comite Glocestrium, de Henrico consule Nivernensium [(89) 1Kb] , de Guidone Juniore Rochefortis comite, de Guillelmo consule Varvanicensium, de Roberto filio Martini, de Guichardo Beljocensi [(90) 1Kb] , de Gaufrido Castridunensi [(91) 1Kb] vicecomite, de Giraudo Berlay, de Britio de Chillo, atque de multis aliis singulatim tangere velimus; non ab hujus operis implicatione brevi relatione expediri poterimus. Quorum aliqui [Col. 1425C] prius quas construxerant cellas, post excessum viri Dei, ob ipsius reverentiam, amplioribus fiscis atque reditibus nec non territoriorum possessionibus eo usque dilatarunt, ut eorum petitione devicti, abbates ibidem imponeremus; tali tamen conditione, ut tam ipsi quam illorum successores nostris jussionibus per omnia obtemperarent; a nostris consuetudinibus [Col. 1426A] in aliquo non declinarent; sed eodem tenore quo priores antea cellas rexerant, nostrarum ditionum legibus et institutionibus ex toto subjacerent.

99. Per idem tempus Robertus [(92) 1Kb] quidam, genere nobilissimus, sanctum virum ab Oceani partibus adiit, atque tredecim ex ipsius discipulis secum assumens, Northmannicos Anglicesque fines pertransiit, et ad ultimas Galensium [(93) 1Kb] regionum metas perveniens, in littore maris Hiberniae juxta Tevi fluvium, prius quidem cellam; postea vero totidem cum abbate impetratis monachis, pacto quo diximus, coenobium omnibus usualibus aptum composuit. Sub eadem tempestate David [(94) 1Kb] Lothoniensium atque Nohantoniensium, postea vero rex [Col. 1426B] Scotorum, beatissimi Patris nostris adhuc viventis meritorum insignia, fama referente, comperiens: per internuntios strenuissimos non modicam discipulorum illius congregationem ad se usque perduxit, et in Latonia, quae ab uno latere Scotorum Albaniam contingit, ab altero vero latere Nordanhumbriae finibus jungitur, eis coenobium juxta Tuydam [(95) 1Kb] fluvium situ congruo fabricavit, quod amplis possessionibus atque reditibus sufficienter ditavit. Enim vero postquam hoc fecerat virum Dei ardenter videre sitiens, ab Arctois oris iter arripuit, et multarum regionum interjacentium finibus transactis, Britannici maris emenso spatio, Northmanniaeque provinciis transcursis, Tironium usque pervenit. Sed quia sanctus Pater ad superos jam [Col. 1426C] decessisset, illum ut optaverat videre non potuit. Verum ne tanti viri curiae vacuus vel ingratus appareret, postquam, regiae dignitatis posito supercilio, flexis genibus sepulturae ipsius debita cum reverentia se praesentavit, monasterium quod jam fundaverat amplioribus fiscis atque territoriis dilatavit, atque duodecim monachos cum abbate ordinis [Col. 1427A] et lege praemissa impetratos, praeter illos quos jam habuerat, secum assumens, longissimae itinerationis confectis laboribus, tandem regni sui provincias attigit.

100. Quorumdam nomina regum, ducum, consulum nobilium, qui virum Dei Bernardum videre, atque ejus monasterium suis augmentare possessionibus curaverunt litteris adnotavimus; sed prae multitudine pauca de multis excerpendo perstrinximus. Revera etenim, si cunctos, qui in diversis regnis cellas ei construentes nostrum monasterium amplificaverunt, huic scripturae intexere voluerimus, libellus modum excederet, et non dico fastidiosus, verum studiosius lector fastidium incurreret. Quis etenim centum cellarum [(96) 1Kb] , quas ecclesia [Col. 1427B] nostra, antequam hic libellus componeretur, habuit aedificationes nominatim exprimeret? Quis tot locorum aut territoriorum situs, in quibus eas possidemus et nostratibus inaudita vocabula nominando designaret? Quis tantae prolixitatis volumina, si talia scriberentur, quae tamen narrationis series describi expeteret, legendo revolveret?

101. Adeo quoque praedictus Dei famulus compassionis affluebat visceribus, ut si quis ei grave facinus confiteretur (veniebant etenim ad eum ob istiusmodi causam quamplurimi) ita se afficeret, ac si ipse ipsum facinus commisisset, ut et reum suis fletibus ad lacrymas commoveret. Tantam namque ei Spiritus sancti gratia, suae dulcedinis infusione, [Col. 1427C] constantiam contemplationis orationisque contulerat; ut in harum assiduitate maximam diei et noctis partem consumeret, tantaque in ipsis redundantia lacrymarum afflueret; ut si quis ejus vultum vellet aspicere, quasi duos rivulos ex oculis ipsius videret emanare. Dulcifluus etenim gustus divinae suavitatis, stillicidio torrentis voluptatis Dei eum irroraverat, atque superiori irriguo terram cordis ejus fecundaverat, et sic ad Deificae beatitudinis desiderium sublevaverat. Et quia vel ad momentum a praesentia illius aberat, prae nimio dolore lamentis sese propriis cruciabat; atque ita, si levia commisisset peccata plangebat, ut illum gravissimorum criminum crederes reum. Vitae quoque praesentia taediis mens ejus affecta, prolongationem sui incolatus [Col. 1427D] vehementer deflebat: et quoniam reprobos, more phrenetico laetantes cum male faciunt, et in rebus pessimis exsultantes conspiciebat; illorum perditionem fraterna pietate deplorabat.

102. Et quia redundantia gratiae tanto affectu et assiduitate mentem illius conjunxerat divinae menti, ut ait Apostolus: Qui adhaeret Domino unus spiritus est, (I Cor. VI) facies ejus, hujusmodi conjunctionis formam trahens, angelici aspectus in seipso similitudinem praeferebat. Videbatur enim illum aspicientibus, [Col. 1428A] quod ei vultus angelicus inerat, et quod facies ipsius cujusdam claritatis suavitate resplendebat; praesertim cum sacrosancta missarum solemnia celebraret, tanta tunc maxime lacrymarum exundabat affluentia, corporali sui Creatoris permotus praesentia, ut etiam perlate madida imbre lacrymarum ipsius indumenta sacerdotalia fierent. Si vero monachos benediceret, seu defunctorum fratrum officium perageret, vel aliquem discipulorum ad longinquas regiones transmitteret, fraternae pietatis perfusus visceribus, non poterat abstinere quin fleret, suisque fletibus alios ad lacrymas excitaret.

103. Nec mirum si tam larga ei inerat effusio lacrymarum, cui Spiritus sancti gratia omnium [Col. 1428B] contulerat incrementa virtutum. Tanta namque vigebat prudentia, ut quaeque cogitaret quaeque ageret, ad rationis normam universa dirigeret, ac nihil praeter rectum vellet vel faceret, humanisque actibus, tanquam divinis arbitriis, provideret; mundumque istum et omnia quae mundo insunt, divinorum contemplatione despiceret; omnemque animae cogitationem in sola divina dirigeret: non quasi in elatione proficeret, sed quasi sola nosset, et haec tanquam nulla alia essent, mente conspiceret, et quadam humanorum fuga solis se divinis insereret. Ex qua virtute sibi gignebatur ratio, intellectus, circumspectio, providentia, docilitas atque cautio. Fortitudo etiam illum adeo corroboraverat, ut animum illius supra omnem infortunii metum ageret, [Col. 1428C] nihilque nisi turpia timeret; adversa vel prospera fortiter toleraret; minimeque corporis et animae dissolutionem exhorreret; desideratque ejus jam virtus fortitudinis vitia non vincere, sed ignorare, ut irasci jam nesciret, nihilque cuperet. Praestabat autem ei fortitudo magnificentiam, magnanimitatem, fiduciam, securitatem, tolerantiam, firmitatem atque constantiam.

104. Temperantia quoque sic illum modificaverat, ut nihil poenitendum appeteret, in nullo legem moderationis excederet; sub jugo rationis omnia redigeret, quae corporis usus requirit, in quantum natura patitur, (rationi) omnia postponeret; nec jam terrenas cupiditates reprimeret, sed veluti quadam [Col. 1428D] oblivione illas ex se penitus deleret: unde procreabatur sibi modestia, verecundia, abstinentia, castitas, honestas, moderatio, pudicitia, parcitas atque sobrietas. Sed et justitia intantum sibi illum devinxerat, ut unicuique quod suum est redderet; et ad unam sui propositi hujus viam, uniuscujusque virtutis obsequium reflecteret; ita mentis suae intentionem cum divina mente sociaret, ut illam imitando cum ea perpetuum foedus iniret; ex qua nimirum sibi virtute proveniebat innocentia, amicitia, [Col. 1429A] concordia, pietas, religio, affectus atque humilitas.



CAPUT XII. Morbus extremus: duplex ad suos exhortatio. Extrema sacramenta sumpta.

105. Bernardus igitur, velut nardus odorifera, quae non fortuito, sed, ut reor, summi dispositoris providentia, vocabuli ipsius litteris invenitur expressa; tantarum fragrantia virtutum, mundanae pravitatis languoribus suavissimi ferebat odoris spiramina, quasi fumi ex aromatibus myrrhae et thuris per hujus vitae desertum ascendens virgula, aut velut universi pulveris pigmentarii congesta copia. Sed imminente termino, quo humani generis Creator et Redemptor, suorum munificus agonistatorum [Col. 1429B] remunerator, tot tantisque laboribus ejusdem finem vellet imponere, ad inaestimabilia stipendia, undecimo [(97) 1Kb] hujus Resurrectionis die, corporis invitatur molestia. Quid plura? De divina nihilominus praesumens clementia, quippe quem fidentem reddebat mens totius puritatis conscia, Dominico (cui cum discipulis intererat nocturnali tempore) dimisso servitio, solus ecclesiam egreditur, claustrique portam ingressus, nullo accersito solatio, proh dolor! morbo cogente prosternitur, et in gravissimam incidit invaletudinem, imo quod optabat invenit, ut nos amodo desereret. Nonnulli autem nostrum exanimati, quod chorum psallentium non rediens deseruerat, eo quod tale quid antea solitus non fuerat; sequentes eum huc illucque quaesierunt, et in praefato [Col. 1429C] loco decubantem invenerunt. Canonicas etenim horas, tam diei quam noctis quaelibet saecularis causa alicujusve potentissima persona, licet hac frequentissime quoad vixit inquietaretur, non abstulit, sed nec aliqua corporis molestia tardiorem reddidit; hanc solam excipe, qua felix felicem cursum complevit. His namque primus, vel inter primos, quousque consummaretur, semper interesse summopere satagebat; sicque caeteros plus exemplo quam terrore, ad sui imitationem, debita paternitate provocabat. Qui alta cordis trahentes suspiria eum in aediculam e regione sitam deduxerunt, animo volventes quae postmodum contigerunt.

106. Postremo, psalmodia de more peracta, monachorum turba, tanti praesentia patroni in proximo [Col. 1429D] viduanda, lacrymosis eum et inconsideratis gressibus hinc inde circuiens, quaerebat: quem quia ad votum invenire nequibat, irremediabiliter flebat. O incomparabili desolatione super hujus morte afficiendum coetum: pro cujus momentanea, ut ita dixerim, absentia, gravi moerore percipis concussum! Quid, miserande grex, animadvertisti? Quid ploras, quem necdum amisisti? Quis te dolor percussit? quis te secretorum Dei conscium reddidit? Pastor nondum percutitur, et quo diffugias quaeris. Nunc siquidem, quia ad horam abest, lamentaris; sed ut rei certitudo innotuerit, ut opinor, omnino desolaberis. [Col. 1430A] Pastorem tuum collige mortalem esse, mortalitatisque jura nullatenus evadere posse. Corporis itaque viribus aliquantum destitutus Pater sanctissimus, in primis, ipsa ejus jussione, aliorum manibus in capitulum adducitur, filiosque suos inconsolabiliter lamentantes, virtute qua potuit alloquitur, et eorum fletus exornatis ac rationabilibus argumentis moderari conatur. Divinae eos dispositioni, ob dissolutionis suae dolorem, contraire ostendebat; sed illorum vis amoris ac doloris rationum legibus reprimi non poterat.

107. Tamen utcunque luctisonis repressis gemitibus, his verbis incipit Pater sanctissimus: »Noli timere pusillus grex, quia complacuit Patri tuo dare tibi regnum. Si enim meae memores humillimae [Col. 1430B] paupertatis, quae vobis ostenderim exempla, quae tradiderim instituta, his sectas refutando contrarias, sequi volueritis; non tanta, me defuncto, gravabimini rerum inopia, quanta vos huc usque, Domino permittente, pressit assidua. Sufficiant ergo vobis, dilectissimi, leges, quas invenistis; altiora ne quaesieritis, et majora ne scrutati fueritis; et illius institutiones catholicas, cujus vos pro Christo gratis magisterio subdidistis, adnihilare non praesumatis. Ego namque vos, non vos me elegistis, meque non in vestros, sed vos in meos introisse labores, non postponatis. Universa, quae necdum nisi auditu percepistis, mihi ut experto credite, mihi aurem praebete, mihi ut debetis, mea viscera, incunctanter acquiescite. Non enim pro pane vobis [Col. 1430C] lapidem porrigo, nec pro ovo scorpionem; sive pro pisce, Deo teste, serpentem appono; et licet vos in quampluribus degenerandos non dubitem, tamen quod meum est persolvo. Non ut confundam vos haec dico; sed ut filios meos charissimos praemunitos reddere satago. Quocirca vel veterani Patris vestri palpitantem admonitionem ex toto ne respuatis; nisi forte ipsius Christi pauperis et pro vobis crucifixi sacerdotis imitatores (esse) abhorreatis. Si enim ipsi clamanti: Discite a me quia mitis sum et humilis corde (Matth. XI), obtemperare dedignamini, cum non sit servus major domino suo, vehementer erratis. Vestris necessitatibus absens magis subvenire potero, quam hic praesens in hujus miserrimae peregrinationis exsilio: meque hoc argumento [Col. 1430D] noveritis potentem in coeli curia, si post meum excessum temporalium vos tanta non affecerit penuria. Quanto namque servus ad sui secreta domini familiarius admissus fuerit, tanto validius conservos apud ipsum juvare poterit.«

108. Desiderabilis exhinc thesaurus, qui in illius ore requiescebat, in commune referatur; superna gaudia, quanta, qualia, quibusve sint praeparata declaratur; infernalia quoque tormenta quos maneant, non tacetur; aeterna beatitudo, bene quidem inchoantibus promissa, sed nonnisi perseverantibus danda, evidenti ratione intimatur; miserationes [Col. 1431A] Domini multae nec desperandae suadentur; callida antiqui ac versutissimi hostis machinamenta propalantur; et, ut compendiose colligamus perplurima, nova ac vetera proferuntur; non in quantum poterat, facundissimi mens oratoris, sed ut ferre noverat capacitatem lamentantis gregis. »Ad extremum ego, inquit, fratres, animarum vestrarum prospiciens saluti, molestus apud vos forsitan et difficilis exstiti: et ideo obsecro vos ut ignoscat mihi quisquis aliquid dolet; et si severitas nostra modum forsitan transgressa est in aliquo debitum, orate ne hoc mihi Dominus imputet ad peccatum.« Cumque talia beato viro lacrymosis singultibus exprimente, cuncti similiter super genua caderent, semper bonum, semper discretum, semper affabilem, et pro [Col. 1431B] omnium salute, prout decuit, invigilasse unanimiter acclamarent; lacrymabili vale dicto fratribus reducitur, et qui apostolica eatenus auctoritate gaudere solebat cum gaudentibus; fraterna jam compassione, flet cum flentibus.

109. Enimvero contra spem omnium, Dei misericordiae praevenientis auxilio gubernatus, ex infirmitate corporis ampliores animi vires capiebat: et tanto abstinentior quanto debilior, de salute perpetua jugiter cogitabat; salutem vero corporis, Domini arbitrio committebat. Dum itaque corpusculum, quod incredibili abstinentia et nimiis contraxerat jejuniis, vexaretur; his solummodo sustentabatur, in quibus sumendis quidam se abstinentissimos putabant, ut cum his etiam ventrem ingurgitaverunt, [Col. 1431C] totam se obtinuisse pudicitiam suspicentur. Cumque aliis languentibus large praeberet omnia nihilque necessarium pro facultaticula denegaret; nunc quod in alios duritiam, in se clementiam computabat. Nullus juvenum sano et vegeto corpore tantae se dederat continentiae, quantae iste fracto et senili debilitatoque corpusculo. Cum vero a multis honestissimis personis, quae undique ad eum confluebant, rogaretur, ut lautioribus sese alimentis recrearet: »Scimus, aiebat, ex epulis vitam solere servari, non sanitatem posse conferri.« Nam si ut sanetur infirmitas, explenda videtur gulae cupiditas, quare et illi infirmantur qui conviviis lautioribus quotidie saginantur?

[Col. 1431D] 110. Persuadentibus medicis, ut lavacris balnearibus uteretur: »Nunquid balnea, inquit, facere poterunt, ne homo mortalis, expleto vitae suae tempore, moriatur? Si vere proximat mors, nec aquarum possunt eam calidarum fomenta repellere; cur mihi, obsecro, persuadetis, ut rigorem diu servatae professionis in fine dissolvam?« Fateor, in hac re pertinacior fuit, ut sibi nec annosus parceret, ut nulli cederet admonenti. Dicat prudens lector pro laudibus vituperationem scribere. Testor Jesum, cui ille servivit; cui et ego servire cupio, me in utramque partem nihil fingere; sed quasi Christianum de Christiano quae sunt vera proferre; illius [Col. 1432A] vitia aliorum esse virtutes. Vitia loquor, secundum animum ac omnium desiderium, qui illum diligimus, et absentem quaerimus. Non moeremus quod talem amisimus; sed gratias agimus, talem quod habuimus; imo habemus. Caeterum ille complevit cursum suum, fidemque servavit, et nunc fruitur corona justitiae: sequitur Agnum quocunque abierit; saturatur quia esurivit, et laetus decantat, sicut audivimus sic vidimus in civitate Domini virtutum, in civitate Dei nostri (Psal. XLVII, 3). O beata rerum commutatio! Flevit, ut semper rideret; sitivit, ut fontem Dominum reperiret. Sive dolor affligeret, sive febris incenderet, sive lassitudo dissolveret, inter tot corporalis infirmitatis acerrimas passiones, asperrimis subobsitus vestibus, melioribus mutatoriisve [Col. 1432B] nequaquam usus est; ut nunc albis uteretur, et diceret: Scidisti saccum meum, et induisti me laetitia (Psal. XXIX).

111. Tolerabat ergo infirmatem patienter, exercebat abstinentiam satis humiliter. Parum namque putans omne quod fecerat, de die in diem melior fieri gestiebat; atque inter doloris aculeos, quos mira patientia sustinebat, oblitus aetatis et fragilitatis corporeae, nec quaelibet mollia sibi strata supponi permittebat. Pauperem Dominum ad mortem pauper spiritu sequebatur, reddens ei quod acceperat, pro ipso pauper effectus. Scimus plerosque dedisse eleemosynam, sed de proprio corpore nihil dedisse: porrexisse egentibus manum, sed carnis voluptate [Col. 1432C] superatos, dealbasse ea quae foris erant, et intus plenos fuisse ossibus mortuorum. At non Bernardus talis, qui in ipso mortis articulo tantae continentiae fuit, ut prope mensuram excederet, et debilitatem corporis nimietate jejuniorum ac jacenti rigore contraheret. Hoc cordis ejus propositum miserator et misericors Dominus superni juvaminis adjutorio fulciens, tantam illi constantiam contulerat, quod nec ullum ab eo gemitum igneus stimulus extorquere poterat. Verum ipse crebra transfixione perforatus, ad virtutis cumulum gratias cum lacrymis referebat. Sed quid ago? Narrandi ordinem praetermittens; dum in singulis teneor, ut videtur de multis, non servo praecepta dicendi. Semper virtutes sequitur invidia, feriuntque summos fulgura montes. Nec mirum [Col. 1432D] si hoc de hominibus loquor, cum etiam Dominus Pharisaeorum zelo sit crucifixus, et omnes sancti aemulos habuerint; in paradiso quoque serpens fuerit, cujus invidia mors intravit in orbem terrarum. Testor ipsam Veritatem, et sanctos ejus angelos, ipsum quoque angelum, qui custos fuit et comes admirabilis viri, me nihil in gratiam illius dicere more laudantium; sed quidquid dicturus sum pro testimonio dicere, et minus esse ejus meritis, quem totus praedicat orbis.

112. Quinto [(98) 1Kb] itaque incommodi die, in ipso quo decubabat sanctissimus infirmus lectulo, itidem in capitulo evehitur: ante venerandum Crucifixi [Col. 1433A] vultum beatus Crucicola demittitur. Exinde coadunatos tirones, inconsolabiliter lamentantes, advocatique sui erectis auribus extremam admonitionem sitientes, emeritus adorsus; quia ex abundantia cordis os loquitur; quae inter primas primatum virtutes obtinet charitas, per quam maxime ad procinctum fidei quisque convocatur, in primis conservanda ab eo sagaciter antefertur. Quia enim non est discipulus super magistrum (quod Christus ad Patrem regressurus summopere retinendum, pridie quam pateretur, valedicendo suis sequacibus innotuit) ne beatus Christicola vel in aliquo ab eo, cujus vices agebat, aberrare videretur, illud idem de mundo discessurus, debita paternitate, quibus debuit, prout decuit, intimavit. Quaslibet virtutes evacuandas [Col. 1433B] praeter hanc ac prorsus destruendas authenticis instruit imbumentis; hanc vero multitudinem cooperire peccatorum, hanc Deo militantium certius signaculum, hanc divinorum summam consistere praeceptorum, testimoniis asseverat perplurimis: hacque sola Christi discipulos ab Antichristi complicibus secernendos, ipsius Veritatis fultus oraculo, astipulatus pro viribus sententiis, luculenter peroravit.

113. In hoc solo, inquit, cognoscent homines, quia Christi sitis discipuli; non si supertitiosarum observatores traditionum exstiteritis; sed si dilectionem ad invicem habueritis. Illae namque non tam aedificationem quam praevaricationem generant: has etiam vobis ideo, dilectissimi, scienter dissimulabam, [Col. 1433C] quia non tam profuturas, quam nocituras non ignorabam; utpote quibus non parvo tempore ipse subjacueram, quosque aliis per nonnulla annorum curricula instanter ferendos imposueram. Et licet quosdam ex vobis ad has anhelanter suspirare minime dubitarem; salubrius judicans ut esset quod fortes cuperent, quam ut infirmi refugerent, nullatenus acquievi multoties; inutiles (vitans) adinventiones, quibus vos praevaricatores redderem: his inhians, quibus ad pernecessaria, quasi pater filios, proveherem. Ubi enim non est lex, nec praevaricatio.

114. Hujusmodi et simillimis documentis, voce qua potuit solerter instructis, subjunxit: »Universae [Col. 1433D] viam carnis, Domino annuente, ingressurus, aliorum viribus, jam propriis, ut ipsi cernitis, destitutus, vobis, o filioli, valedicturus adveni; vestramque desideratissimam mihi praesentiam adii, quoniam jam delibor, meaeque tempus resolutionis instat. Sed nequaquam vos, dilectissimi, absentia nostri moestificet corpusculi: de hac palaestra alacriter egredi permittite, et ad possessiones sidereas plenas delectationibus pervenire. Lacrymae, rogo, vestrae convertantur in gaudium. Non enim debetis plangere quasi moriturum, quem cum Christo creditis regnaturum. Verum quia nemo mundus a sorde, nec infans, cujus est unius diei vita super terram; cunctarum excessionum, quas ore, corde et opere commisi, a lato et inaestimabili misericordiae [Col. 1434A] sinu, et a vobis veniam posco: quodque cunctis debetur Christicolis, ut mihi reddatis, suppliciter exoro.« Praesentibus invisa, absentibus nunquam credibilia, hanc vocem sequuntur suspiria.

115. Dehinc sacra est unctione de more perunctus, atque Dominici corporis et sanguinis perceptione munitus, nobis astantibus quod petierat, impetrato, post lacrymabili vale dicto, gregeque suo summo Pastori non tam verbis quam lacrymis commendato, pius pastor ad cellam, de qua delatus fuerat, revehitur. Quem discipulorum flens et ejulans turba prosequitur: lacrymosae voces, flebilibus comitatae suspiriis, in altum extolluntur; atque se miseros, se orphanos proclamantes, irremediabiliter [Col. 1434B] lamentantur: »Heu, inquiunt, decedis, Pater sanctissime, cujus tenore valuimus, cujus vigore stetimus, quo procumbente labimur, quo deficiente prosternimur? Cur nos incipientes deseris? cur necdum collectos dispergis? Quis nostrae desolationis modus? quis dispersionis finis? quis destructionis terminus? In quo modo habebitur vitae consilium? in quo spes? in quo salus? in quo refrigerium? sub cujus protectione refugium? Quis jam truculentam rabiem luporum, sublato pastore, ab ovium laceratione refrenabit? Quis miseriae solator? quis utilitatis provisor ultra exstiterit?«



CAPUT XIII. Reliqua ad mortem praeparatio. Revelationes, obitus, sepultura.

[Col. 1434C] 116. Haec et hujusmodi quibusdam illorum vociferantibus, aliis in terram spasmo superveniente moribundis jacentibus; vir pietatis exsecutor, quid mallet, in ambiguitatem ire compellitur; nec enim gregem desolatum deserere, nec a summi boni praesentia volebat diutius abesse. O virum nimia compassione pariter ac supernorum spe irretitum? Sublatis ergo cum manibus sursum luminibus: »O totius, inquit, pulchritudinis pulcherrime fabricator Deus, ante quem omne desiderium meum, et cui gemitus meus non est absconditus; nosti quanto desiderii ardore mens mea videre te sitiat, quantove tui amore hujus taedio exsilii affecta langueat. Verumtamen si ad tuorum tutelam in agonis adhuc [Col. 1434D] certamine me jubes consistere, non renuo durosque sudores, quoadusque tibi placuerit, tolerabo.« Divinae itaque voluntatis arbitrio committens omnia, ad imminentis indesinenter felicitatis anhelabat gaudia.

117. Porro biduo antequam vir Dei coelicas sedes adiret, quaedam matrona, nomine Maria (quae propter pietatis opera, quibus insistebat, eidem fuerat familiarissima) ante multorum pignora sanctorum, quae in turre castri Novigenti tunc temporis continebantur, honoris gratia de more candelam accenderat, ac coram ipsis prostrata jacebat in orationibus. Huic virgo filia erat, quam Dei famulus, ut Christo consecraretur, a matre petierat. Eadem itaque, sicut praemisimus, orante, praefata pignora [Col. 1435A] ingentem, qua detinebantur cista, strepitum dederunt, ipsamque admodum perterritam reddiderunt. Et hinc videbatur sibi, quod a nostro monasterio usque ad eamdem turrim, quae tribus ad minus distabat stadiis, dealbatorum monachorum multitudo tendebatur, processionis ad instar procedentium, virumque Dei sacerdotalibus insignitum vestimentis praecedentium. Quae cum inusitatae visionis exitum tremebunda praestolaretur, eadem subito turris ita intrinsecus resplenduit ac si ipsi solis radii in ea concluderentur. Quo splendore paulatim crescente, Domini confessor Bernardus, matronae perterritae, omnem sua praesentia pavorem removens, apparuit eique dixit: »Crastina die tuam tecum filiam adducens ad me, in proximo ex hoc mundo migraturum, [Col. 1435B] propera; pro certo sciens quod nisi etiam festinaveris, amplius me, charissima, non videbis.« Et haec dicens, comitante cum quo venerat splendore, disparuit.

118. Illa vero domum reversa, non sine maxima vicinorum admiratione, per duarum fere horarum spatium permansit velut muta. Tandem sciscitantibus quid sibi contigisset infortunii, cunctam per ordinem disseruit visionem. Subsequenti igitur die, juxta sancti viri praeceptum, comitante filia, quantocius ad eumdem properavit; eique coram eis, qui aderant: »Tuis, inquit, obtemperans praeceptis, mi Pater, adveni: mecum natam, quam jussisti, adduxi.«---»Bene, senior respondit: nam si paulisper, dilectissima, tardasses, utique insalutata remeares. [Col. 1435C] Volo ergo, ut, quod hactenus distulisti, mihi tuam tradere filiam non cunctaris.« Tunc mater: »Libentissime,« intulit: »quodcunque tuae placet paternitati concedo.« Quam postquam, cunctis qui stabant mirantibus, inter manus suscepit; benedicens eis ad propria remisit. Illa vero non post multos dies, virgineis indubitanter (jungenda) choreis, immaculata quievit; lucemque saeculi hujus sempiterna luce, sancti nihilominus viri meritis, commutavit. O funeris gloria, quae melior habetur quam vita! quia quod terrae subripuit, in coelum transmisit. Vere, ut ego considero, plus fuit quam resuscitari, sic mori. Certa siquidem salus est, non contaminari peccatis. Quanti cuperent, rebus cum [Col. 1435D] vita traditis, talem transitum comparare, si mercatorem forsitan invenirent!

119. Fatiscentibus itaque membris et appropiante mortis articulo, imperat vir sanctus, fratres, qui sibi famulabantur, uti fessos artus dormiendo relevarent, eo quod in ipsius excubiis diutius vigilassent: qui humi se utcunque collocantes, dormitare incipiunt; sed ejus vocibus excitati, illum cum quibusdam colloquentem percipiunt. Monachorum namque multitudo cum tanta venit gloria, ut Bernardum morientem mox repleret laetitia. Illi autem erectis auribus propius accedentes, quid vidisset, extorquere conantur. »O, inquit, quam immensa eximiae pietatis viscera! quam benigna ejus clementia! Audieram quidem, Domine, quod qui pro te ad [Col. 1436A] tempus humiliatur in terris, a te sublimetur in coelis; sed nunc tua gratia me certificari aeternaliter voluisti, quanta sint jucunditate donati, qui se nostrae submiserunt parvitati. Jucunda servitus, quam tanta merces sequitur! Revera tibi servire regnare est.«

120. Cum his et hujusmodi, de sibi coelitus ostensa visione, applauderet Pater sanctissimus; sic demum intulit cum votis lacrymantibus: »Certissime, noveritis, dilectissimi, cunctos hujus ecclesiae professos, de hac mortalitate ereptos, ineffabili jam gloria donatos, de sua salute certissimos esse, de vestra vero quammaxime sollicitos. Ipsi namque dealbati hilaresque mihi, paulo post eis aggregando nunc apparuerunt; atque ad Dominicam coenam, [Col. 1436B] cum Christo perenniter regnaturum, invitantes, vobis huc modo appropiantibus, valedicendo recesserunt: quorum corusco jubare solares radii reverberantur, quorum fragrantia balsama superantur, quorum pulchritudine lilia rosaeque devincentur.« Rursum obortis lacrymis: »Quam beatae, inquit, matres quae genuerunt! Quam beata genua quae sustentaverunt! quam felices mammae quas suxerunt!« Qui aderant memores cujusdam monachi, de cujus dubitabant salute, sciscitantur, si visus fuisset cum aliis. Negavit dicens: »Imo est in tortormentis.« Itidem inquirentes, si ejus miseriae aliquis imponeretur finis: »Poenis, ait, atteretur gravissimis.« Qui denuo expressius perscrutantes, si vel quandoque aliquam consequeretur veniam; nihil [Col. 1436C] aliud extorquere valuerunt, nisi quod multis cruciatibus afficeretur. De quo quia mentionem fecimus, qualiter vixerit vel obierit breviter intimare dignum judicamus.

121. Hic namque multis implicitus criminibus, insuper nullius sacri ordinis gradu perfunctus (quod dicto quoque mirum est) multorum annorum curriculo, sacerdotali usurpaverat fungi officio et hinc ad Dei virum veniens, habitum monachalem suscepit, nec tamen alicui, quod talia commisisset, detexerit. Sex itaque mensibus recursis ad extrema veniens, quod hactenus celaverat, innotuit; benedictionem coronae, quam necdum acceperat, cum viatico accepit, et obiit. Cujus exitum, immutata aeris [Col. 1436D] serenitate, subito terribilia subsequuntur tonitrua, fulgura venerunt terrifica, fit immensa pluviae inundatio, simul et horrendarum flammarum coruscatio; tantaque fuit elementorum concussio, ac si totus aer rueret illico: nec tamen ab aliquibus visa vel audita est haec commotio aeris, praeter illos qui in nostris intererant habitaculis. Nobis vero sequenti die in capitulo de more coadunatis: »Quam intolerabilis, inquit vir Dei, peccatoribus apud inferos manet tribulatio? cum tanta unius miseri causa apud nos ingruerit elementorum perturbatio. Quanta nimirum istius fuerit infelicitas, tempestatis non tacuit immensitas. Revera siquidem hac in nocte daemones, miserum per fenestram extrahentes, conspexi, nec non inter eos acerrimum pro ipsius anima [Col. 1437A] conflictum conspexi; sed quis altercationis finis exstiterit, penitus ignoravi.« Talem exitum miserandus sustinuit, qui cum reliquis beatificatus videri non meruit.

122. Porro vir Domini, praelibata certificatus visione, ac debito exhilaratus gaudio, si quid aliud jam loqui cogeretur, mox ad haec ejus refluebant verba, nec quidquam vix fari poterat, nisi quae viderat et audierat. Unde quidam astantium, prae cordiali ipsius resolutionis dolore stimulati, in haec verba prorumpunt: »Haec relatio nobis non cedit in prosperum. Nam nostrum jam abhorrens consortium, ad illorum quos vidit nihilominus anhelat collegium.« Tandem discipulos unanimiter ad se venire mandavit, quos secundum singularem districtionem [Col. 1437B] ordinum, prout potuit, identidem instruxit. Sacerdotes caeterosque Dei ministros admonuit, ut sic altari deservirent, quatenus ipsimet hostia viva fierent. Adolescentulos, quos susceperat, quosque paterna pietate educaverat, hortatus est, ut virginitatem suam, quasi thesaurum irrecuperabilem, custodirent, et ut inviolata conservaretur sese sagaciter accingerent. Ad extremum illiteratos commonet, ut quasi pelles et cilicia tabernaculi Domini, purpuram, byssum, hyacinthum a pluviosis procellis protegerent; divinumque, quod administrare nequibant officium, in exterioribus subserviendo, suum redderent.

123. Hinc per ordinem, dato cum lacrymis pacis osculo: »Ipse, inquit, pastorem vobis amodo provideat [Col. 1437C] idoneum, qui cunctorum benignissimus consolator est dolentium. Torquebantur viscera, et quasi a suis membris detraherentur, cum dolore pugnabant; in eoque cunctis admirabilior erat, quod magna (cruciatum) vinceret charitate [(99) 1Kb] . Inter hostium manus, inter dirae mortis acerbitatem, et captivitatis duram necessitatem, nihil crudelius est quam a filiis separari. Nos, nostram viam dolebamus, et invidere potius ejus gloriae videbamur: hic clausis oculis, quasi jam humana despiciens, usque ad expirationem animae eos non aperiebat. Quid agis pagina? Cur ad ejus mortem venire formidas? Jamdudum compilatores haec scribentes corrodimur, atque jamdudum prolixior liber cuditur, dum ad ultima [Col. 1437D] pervenire timemus, quasi tacentibus nobis et in illius laudibus occupatis, differri possit occubitus. Huc usque prosperis navigavimus ventis, et crispantia maris aequora labens carina sulcavit. Nunc in scopulos incurrit oratio, et tumescentibus fluctuum montibus praesens innumerorum intentatur naufragium; ita ut cogamur dicere: Praeceptor, salva nos; perimus (Matth. III); et illud; Exsurge, ut quid dormitas, Domine (Psal. XXXIV). Quis enim possit siccis oculis Bernardum narrare morientem?«

124. Non multi fluxerant dies, et ecce servum [Col. 1438A] fidelem bonus dominus requirebat. Accelerabat transitum, qui vocabat ad gloriam; et fessus a laboribus invitatur ad praemia. Superveniente itaque beatae ac innumeris peroptatae suspiriis remunerationis hora, quibus ille agricola, fructum pii laboris a munifico patrefamilias percepturus, ab istis praesentis vitae laqueis ad aeterna deberet conscendere regna; membra, felici annositate confracta et incredibili parcimonia penitus emortua, quia charius pauper Christi non habuit, haereditario jure Tironensi Ecclesiae credidit, coelitus sibi creditum, coelo spiritum reddidit; talique fine sui cursum incolatus complevit.

O felix cursus, cujus bravium paradisus!
O felix finis, sequitur quem vita perennis!
[Col. 1438B] Vita beatorum testis mercesque laborum.
O quam bonum certamen certasti, quam felicem cursum complesti, quam inconcussam fidem servasti, pie confessor Christi!

Tot rutilans titulis abiisti, non obiisti,
Semper vernantis patriae conjuncte colonis,
Perpetis ac haeres regni Christique cohaeres:
Quem Sion, urbs pacis, placidissima, plena quietis.
Jam fovet et nutrit, nec non sua gaudia pandit.
O quam fidelis, cui proprios labores sudoresque credidisti, quos cum tanta usura jam recepisti; a quo illud desiderabile, illud insigne, illud incomparabile: Euge, audire meruisti. Tibi siquidem, gratissima ipsius voce pietatis, hac in die dictum est: Euge serve bone et fidelis, intra in gaudium Domini [Col. 1438C] tui (Matth. XXV).

O jam sidereis felix sociate choraeis,
Tuae jucundae navigationis cursus jam supernae Hierusalem finibus applicuit: cujus navis anchora, fausto directa gubernatore, spe remissionis, aeternitatis portus apprehendens,

Jam maris evasit fluctus, mortisque catenas,
Portus speratam jamque tenet patriam.

125. Exinde pastor exstinctus, indumentis sacris, prout ipsius exigebat excellentia, accurate exornatus, atque capulo [(100) 1Kb] decentissime palliato superpositus, sacerdotalibus humeris in ecclesiam, quam ipse fundaverat, est translatus. In qua, priusquam sepulturae traderetur, superfuit tribus diebus totidemque [Col. 1438D] noctibus. Cujus obitum quidam ex discipulis, juxta Rhodanum fluvium, in Belioacensi [(101) 1Kb] commorantes territorio, eadem die subsequenti cognoverunt indicio. Nam de illius barba, dum adhuc viveret, pro reliquiis detulerant; quam in pixide reverenter positam, pro aegrotantium nonnunquam salute lavabant; ex cujus (lotionis) perceptione incolumes remeabant. Illa vero hora, qua Dei servus ab hac vita decessit, ex praefata pixide tanta mirifici odoris prodiit fragrantia, ac si diversorum aromatum cum ipsa congesta fuissent genera. Qua [Col. 1439A] fratres illecti dulcedine, rei veritatem uti se habebat animadverterunt, nobisque tanto lumine orbatis fraterna compassione doluerunt. Eadem etiam hora exsequias triumphales ejus vidit in Gallia quidam monachus fieri, consistens in Britannia.

126. Celerrimis interim alis circumquaque fama volitante, ut compertum est, ex hoc mundo migrasse consolatorem hujus patriae; circumadjacentium civitatum quam maxime condolentes catervatim affluxerunt sacerdotes et clerici, abbates et monachi, consules et proceres, et ex omni latere territorii innumera multitudo populi, interesse summopere satagentes memorandis ejus exsequiis (quas), triumphi credebant potius esse, quam funeris. Quem monachorum in eremo latitantem sua cellula tenuit? [Col. 1439B] Quam matronarum cubiculorum secreta texerunt? Sacrilegium putabat, qui non tali viro ultimum reddidisset officium. Nulla quempiam occurrere mora detinuit; non reipublicae occupatio, non sexus fragilitas, non muliebris pudor, non domestica necessitas; non postremo ullius, quamlibet altissimae, dignitas administrationis quemquam retinere potuit, quin omnes illuc certatim properarent quo doloribus dolores adderent, suspiria suspiriis infligerent, lamenta lamentis extorquerent, lacrymas lacrymis cumularent. Festinabant etenim non ad aliquod ridiculosum cum cachinno spectaculum [(102) 1Kb] .



CAPUT XIV. Analectae de variis in Vita gestis.

[Col. 1439C] 127. Si quis audire cupit quam intoleranter portabat, sibi aliquid melius quam caeteris in refectorio apponi, audiat quid saepe fecit. Die quadam ingressus coquinam, vas parvulum cum aliis vidit ad ignem coquere; perquirensque cujus esset, novit suum esse, unde non minimum indignatus arripuit, aliisque infundens immiscuit. Post haec, qui hoc injussus fecerat, fratrem vehementer increpavit. Item refectionis hora refectorium ingressus, ut pulsaret nolam ad discum accesserat; ibique cernens panem positum aliis candidiorem, clam festinato rapuit, eumque coram sene [(103) 1Kb] quodam abscondens, illius sibi panem tulit. Frater quoque refectorarius [(104) 1Kb] , aquam in scypho ejus mittere oblitus, [Col. 1439D] saepe provolvit se ad pedes ejus, culpamque confitens, veniam cum lacrymis postulabat. Quem levans vir Dei mitissimus, benigne consolabatur, dicens: »Ne contristeris super haec, fili: non enim ut putabas, hoc tua culpa; sed Dei voluntate, omnia disponente, factum est: qui quia novit me non [Col. 1440A] indigere, superfluum duxit, ut mitteres, te suadere.« Nemo etiam tam sollicite gastrimargiae laqueos seu jactantiae curavit evadere: ne enim vanae gloriae telo feriretur, quaeque sibi apposita praelibabat; neve gula blandiretur, praelibata citius a se rejiciebat.

128. De infirmis atque debilibus curam sollicitus gerebat, maxime vero animarum morbis succurrere invigilabat. Quod autem personarum acceptor minime fuerit, in sibi grata assiduaque pauperum conversatione clarebat: quorum familiaritati, sibi dulcissimae, se totum indulgebat. Mores omnium, vitam et animos scrutator sedulus exquirere non negligebat: infirmitatum namque animarum magis quam corporum se medicum a Deo missum intelligebat. [Col. 1440B] Illas igitur parvipendens dissimulabat; sed diligenter inquirens animarum languores, iis omnino mederi satagebat, quia de animarum salute super omnia gaudebat, non de praelationis culmine, ut plures; suas, nedum aliorum animas, parvipendentes. Quid plura? Lux haec coelestis, quam pro mundi illuminatione, ejus misertus, claritatis clemens Conditor accenderat, in hujus eremi obscuritate latere voluerat; sed omnipotens Deus, cujus consilium manens in aeternum, immutat consilia hominum, quia aliter disposuerat, jam ejus radios longe lateque diffuderat, tantique luminis splendore orbem irradiabat.

129. Excitati igitur tam clarissimi viri opinione famosa, diversarum nationum innumerabiles populi [Col. 1440C] properabant ad eum, tanquam ad lumen, sibi in candelabro sanctae Ecclesiae a Deo erectum. Quos admirabilis Dei famulus verbi divini gratia reficiens interius, vitae hujus labilis vanitates et mundanas vecordias declinare praemonebat, dicens, non sanae mentis hominem esse, qui minima pro maximis, vilia pro pretiosis, transitoria pro sempiternis commutare dubitaret. Dicebat enim fugitivae brevis vitae gaudia evanescere, velut somnia; et extremam diem homini insidiari, tanquam hostem; quae sontes et incredulos in barathrum demergeret, arsuros perpetuo cum diabolo et angelis ejus; sancto vero de hujus vitae exsilio amitteret in libertatem gloriae filiorum Dei. Haec itaque et consimilia viro Dei proloquente, [Col. 1440D] jam tot illi adhaeserant, mundi vanitate relicta, ut de eis bene commutatis non immerito dici posset: Haec est mutatio dexterae Excelsi (Isa. LVIII). Quid mirum? Ipse namque, juxta quod in Isaia legitur, erat quasi hortus irriguus, et quasi fons aquarum, cujus non deficiunt aquae. Et aedificabantur [Col. 1441A] in eo deserta saeculorum, et fundamenta generationis et generationis suscitabat. Jure ergo vocatur aedificator sepium avertens semitas in quietem. Habitabat igitur in eremo jam quasi quidam magnus coelestis exercitus, excubando, dum veniat rex eorum cum hymnis et laudibus.

130. Dicat qui potest, si unquam aut legit aut audivit, in cujusquam hominis pectore tam inauditam charitatis latitudinem abundasse: ego enim non satis admirari sufficio, nedum possem promere verbo. Neminem namque ad se venientem repellebat, nullum secum cohabitare volentem rejiciebat; non caecum, non claudum, non loripedem, non gibbosum, non mancum; sed omnes pariter sinu misericordiae dilatato colligebat; viros cum mulieribus, [Col. 1441B] lactentes suos in humeris gestantibus, suscipere non dubitabat; nullus debilis, aut contemptibilis, nullus pauperrimus abiit repulsus. Quod pupilli et orphani audientes, victum sibi mendicando quaeritantes, vel aliena pecora per rura pascentes, cohortabantur sese mutuo, dicentes: »Eamus et nos ad portum qui recipit omnes.« Cumque sedens eorum medius (non pudeat me, fratres, dicere nec vos audire, quod illum clementissimum Dei virum non puduit facere: nihil enim pudendum duxit praeter peccatum), dicamus igitur: Cum sederet eorum medius, et videret istos loripedes, illos claudos vel semihomines, sive caecos aut strumosos, seu mancos vel distortos, tacite secum recogitans, in animo dicebat: Hi fortasse sunt illa vilia, quibus Dominus [Col. 1441C] confringit fortia, et talium dicitur fore regnum coelorum. Infirma enim mundi elegit Deus, ut fortia quaeque confundat.

131. Consolans autem eos hortabatur, vitae brevis incommoda aequanimiter ad modicum tolerare, dicens: »Filioli mei, sustinete parumper non deficientes, et confortamini sperantes in Domino, qui nunquam derelinquit sperantes in se. Dominus enim solvit compeditos; Dominus illuminat caecos, Dominus erigit elisos, Dominus diligit justos; Dominus pauperem facit et ditat, humiliat et sublevat; suscitat de pulvere egenum, et de stercore elevat pauperem, ut sedeat cum principibus, et solium gloriae teneat: Dominus solus est refugium pauperum, [Col. 1441D] adjutor in opportunitatibus, in tribulatione. Timete, charissimi, Dominum: nihil enim deest timentibus eum; et scitote quia melius est modicum justo super divitias peccatorum multas, qui thesaurizant et ignorant cui congregant eas. Psallite ergo in cordibus vestris Domino, dicentes: Domine, ante te est omne desiderium nostrum, et gemitus noster a te non est absconditus. Exaudi preces nostras, et educ nos de lacu miseriae et de luto faecis. Et absterget Deus omnem lacrymam ab oculis vestris, tristitiaque vestra vertetur in gaudium, et satiabimini cum apparuerit gloria ejus.«

132. Tali pane tuos pascebat, O Christe, pupillos iste tuus fidelis servus et prudens, quem constitueras super familiam tuam, ut daret illis in tempore [Col. 1442A] tritici mensuram. Spirituali itaque cibo paupertatis inopiam saepe temperabat, quae vehementer, ut supra dictum est, eos nonnunquam opprimebat. Saepius namque nuntiabatur et panem deese, infantesque suos victu carere, nec non adventantium turbas adesse, quas venientes de longe oportebat jejunas non dimittere. Quid igitur? Putasne, qui legis, fidelissimum Dei famulum, cui panis deerat, et populus pascendus aderat, putas vel ad modicum quasi anxium dubitasse quid ageret? Non dubitavit; non haesitavit: fides namque ejus mira de Dei largitate praesumere assueverat. Promittebat ergo securus, quod non habebat; quia de Omnipotentis bonitate confisus, se habiturum vere credebat. Si enim aliquando corde sollicitus pro turbis affluentibus Dominum [Col. 1442B] rogaverit illud, quod apostoli cum turbae properarent ad Dominum, non habentes unde pascerent, rogasse referuntur, dicentes: Domine, dimitte turbas, ut eant in castella et villas emere sibi escas, quia hic in deserto loco sumus, quibus ait Dominus: Vos date illis manducare (Matth. XIV); si, inquam, aliquando multitudini diversorum undique affluenti non dissimiliter compatiens, Dominum rogaverit corde contrito, dicens: Domine, dimitte eos, ut eant ad ditiora loca, ubi habere possint necessaria, quia hic in deserto et arido loco sumus: continuo intellexit Dominum sibi divinitus inspirando suggerentem, quod ait apostolis: Tu da illis manducare.

133. Fiducialiter igitur invitabat omnes ad prandium, [Col. 1442C] qui coeli terraeque Conditorem habebat dispensatorem. O ter felix anima, templum Dei Patris, sedes Sapientiae, requies Spiritus sancti, mansio sanctissimae Trinitatis! Credere fas est, quia divina gratia, quae te inhabitabat, ea quae factura per te erat, antequam fierent tibi revelabat. Qua enim mente, qui panem non haberes, adventantes toties ad prandium invitares, nisi cito ad futurum, Domino procurante, oculis spiritualibus considerares. Igitur qui dat jumentis escam ipsorum, et pullis corvorum invocantibus eum; putas daturus non esset militi suo stipendium, suisque commilitonibus? Dabat equidem, et ita affluenter, ut mirarentur omnes, maxime autem increduli et infideles. Contingebat [Col. 1442D] namque persaepe fieri, quod semel factum est temporibus Elisei. Clausa ut legitur in libro Regum obsidione Samaria tenebatur; sed gravius fame afflicta periclitabatur. Condolens ergo rex civibus inopia deficientibus, venit ad Eliseum; qui non ignorans causam adventus ejus, mox ait illi: Audi verbum Domini: Cras, inquit, eodem tempore in porta Samariae, statere uno modius similae, et duo modii hordei statere uno (IV Reg. VII). Cui unus de ducibus, super cujus manum rex incumbebat, incredulus verbo ejus respondit-Si Dominus etiam cataractas in coelo faceret, nunquid hoc esse posset, quod tu loqueris? Videbis, inquit homo Dei, oculis tuis, et non inde comedes. Haud aliter nonnulli, agitati curiositate videndi, accedebant ad virum Dei, redarguentes [Col. 1443A] eum quasi consulendo cur tot ac tales susciperet, qui unde pasceret, minime haberet: cum eis fideli ac constantissima voce responderet, Dominum, non se, illos procuratorem habere. Qui enim, aiebat, bestias terrae coelique volatilia pascit, putatis hominum, ad imaginem et similitudinem suam formatorum, oblivisci possit? Illi autem, tanquam qui modicae essent fidei, desperabant hoc posse fieri, quod promittebat homo Dei, etiamsi faceret Dominus cataractas in coelo.

134. Ne indignemini, fratres charissimi, de ejus humilitate ac delectatione in paupertate toties replicanti. Credite mihi, multa sunt ac praeclara, quae virtute divina operatus est miracula: quae quamvis curiosius studuit tegere, quam flagitiosus facinora [Col. 1443B] sua abscondere, non omnia tamen potuit, quia divina bonitas plurima posteris profutura celari noluit. Sed ego, fratres charissimi, quidquid sentiant alii, amplius admiror hujus gloriosissimi viri humilem inter pauperes Christi conversationem, quam sibi divinitus datam virtutem, quantumlibet miraculis coruscantem. Haec namque de culmine angelicae vitae multos praecipitavit; illa vero humiles quosque ad altiora sublimavit. Noverat hoc homo Dei: ideo illam diligebat, atque colebat; hanc autem, in quantum sibi licebat, exercere fugiebat et declinabat. Sed quid non extorqueret a visceribus charitatis ejus, infirmorum atque dolentium compassio?

135. Ut igitur, sicut decet, de spiritualibus prius [Col. 1443C] morbis loquamur; quis superbus aut elatus accessit ad eum, et non statim rediit demissus et humiliatus? Quis adulter aut fornicarius? quis avarus aut cupidus? quis invidus aut malignus, eo audito non continuo convertit se et commutavit? Raptores enim rapere desierunt, crudeles crudelitatem suam deposuerunt, tyranni a tyrannide cessaverunt, scelerati sua scelera omiserunt; divites divitias suas parvipendentes, pondus sibi fore non subsidium cognoverunt; potentes sublimitatis culmen, non securitatem sibi esse, sed praecipitium intellexerunt; mundi amatores sese vanitate deservivisse compererunt. Quid plura? Caecorum oculos, mundanae faecis pulvere plenos, ut verum solem cernere possent, [Col. 1443D] aperiebat; aures, quas Dominus in genere humano clausas conqueritur, coelesti carmine reserabat; claudorum gressus in viam pacis et justitiae dirigebat. Si quis haustu pestifero serpentinae suggestionis venenum susceperat, oraculi divini antidoto curabat; aegrotos in fide, spe et charitate, ut spiritualis medicus, sanabat. Quis est qui fari possit, quot vexatos a daemonibus potenti virtute liberabat? quot ab antiqui serpentis faucibus extrahebat, Deoque fidelis servus restituebat? Mortuos denique, non biduanos tantum aut triduanos, verum etiam quatriduanos ad vitam revocabat. Nam quos lethalium cogitationum delectatione perniciosa defunctos, adhuc tamen sub pectoris domicilio clausos; aut quos pestiferi operis perpetratione mortifera elatos, [Col. 1444A] seu quos miserrima peccandi consuetudine ligatos, vel opinione fetenti ceu terra obrutos inveniebat, ad suscitandos omnes de hujuscemodi mortuorum sepultura, coelestis gratiae virtus divina ei non deerat.

136. Haec igitur sunt, quae per eum Conditor omnipotens divina operabatur miracula, jure tanto magis admiranda quanto plus salubria. Haec namque sunt, quae animam cum corpore a morte liberant perpetua, atque vita vivificant aeterna. Haec igitur illa salutifera mundo potestas, quam apostolis et apostolicis viris Salvatorem sermo evangelicus tradidisse testatur. Hanc docuit, hanc exhiberi mundo languido praecepit, dicens discipulis suis: Ite, infirmos curate, leprosos mundate, caecos illuminate, [Col. 1444B] mortuos suscitate, daemones ejicite. Igitur si de Domino recte sentimus, plane intelligimus, eum maluisse discipulos suos ista in animabus exercere quam in corporibus. Nam ut alias Evangelium indicat, illis quadam die cum gaudio, quia daemonia ipsis subjicerentur, redeuntibus ad ipsum videns illos coenodoxiae elatione dejectos, quasi indignatus dixit ad illos: Videbam Satanam quasi fulgur cadentem de coelo (Luc. X). Illis quoque cui de morborum curatione, et de daemonum expulsione extolluntur, dicturus est in fine: Nescio vos (Luc. XIII).

137. Cavebat igitur hic beatissimus Dei cultor placere homini, ne displiceret peccatori; taliumque miraculorum gratiam, quam sibi cum reprobis [Col. 1444C] communem intelligebat, exercere parvipendebat; imo, ut pluribus noxiam, sicut dictum est, declinabat, nisi omnino miseranda vexatorum atque dolentium cogeret ac compelleret compassio. Non enim erat de illis, qui nituntur incedere in magnis et in mirabilibus super se. Quid immeramur? Jam tandem pandamus quae abscondit; revelemus quae celari voluit; quia sapientia abscondita et thesaurus invisus, quae utilitas in utroque? Dicamus ergo: Quis caput vel membrum aliud doluit, et non continuo ad sacrae manus ejus tactum, levamen sensit? O quam plures hoc per semetipsos probasse testantes audivi! Quis perturbatus diabolicis immissionibus, confugiens ad ipsum, confitensque [Col. 1444D] quibus tentationum perurgeretur stimulis, remedium adeptus non statim conquievit?

138. Frater quidam (cujus, quia adhuc superest, nomen supprimo) infidelitatis immissionibus per angelos malos exagitatus, ad virum Dei perturbatus confugit, animique intolerabilem confessus laborem, sanctissimis ejus precibus sibi subveniri expostulabat. Cujus anxiae vexationi compatiens misericordissimus Dei servus: »Aequo, inquit, esto animo, fili: non enim haec, ut metuis, tentatio tibi ad perniciem sed ad probationem, Domino permittente, contigit. Solet namque Conditor piissimus suos milites probare tentationibus. Sta igitur in certamine ut athleta strenuus, de Dei juvamine indubius; quia non coronabitur, nisi qui legitime certaverit.« Cui [Col. 1445A] cum frater, supra vires suas, ut sibi videbatur, tentatum se cum lacrymis contestaretur, ait ad eum vir beatissimus: »Si igitur ista vis carere molestia, vade, confidens quia mittet tibi Dominus auxilium de sancto.« Ex illa ergo hora (ut ore proprio mihi frater referre solebat) ab impugnatione illa ita quievit, ac si minime unquam tentatus fuisset.

139. Contigit quoque tempore quodam eum cum fratribus suis per vicum iter habere; cujus in medio cum mulieri cultu ornatae composito obviarent; notavit Dei famulus ut pastor de ovibus sollicitus, quosdam incautius in eam oculos injecisse. Cum pertransissent: »Pulchra, inquit ad eos, mulier illa foret, cui obviavimus, nisi lusca esset.« Qui [Col. 1445B] ignorantes cur hoc proposuisset, responderunt ei, non eam esse luscam; sed duobus oculis clare intuentem vidisse. Quibus ipse: »Credite, inquit, mihi, fratres charissimi, quia non multum curare studui, an unum, vel duos haberet oculos.« Quo illi audito, tandem se astutissima Dei viri calliditate circumventos intelligentes, erubuerunt.

140. Si quis iterum audire desiderat quam perite mentes probabat humanas, et probando corrigebat, sequentia audiat. Dum mundanos fugiens strepitus, in illa resideret insula, quae mari circumdata, nulli se terrae contigua, prout dudum votis ingentibus captaverat, orationi atque lectioni vacans libere, totus coelesti in contemplatione theoriis divinis indefessus animum satiabat; discipulos tamen, corporale [Col. 1445C] sibi subsidium manuum laboribus procurantes, habebat: ad quos laborantes, post orationem, contemplationem et lectionis meditationem, visendos exibat. Horum unus spiritu mitis; alter vero impatiens erat: qui non simul sed divisim operabantur. Arte ergo tali vir sapiens eorum spiritus probando examinabat. Ad primum veniens, Benedicite, dicebat. Deinde quasi laborare volens, de fratris manibus ferramentum tollebat; eumque interdum quiescere praecipiebat. Cumque fodiens glebas huc illucque projiceret, nec quo loco vel ordine ponere deberet observare curaret; interrogabat fratrem, si bene ageret: qui, quia sibi valde placebat, quidquid vir sanctus agebat, illum peroptime facere respondebat. [Col. 1445D] Deinde ad alium vadens cum itidem faceret, ille impatiens, cum glebas negligentius projiceret, docere illum satagebat, quomodo eas ponere deberet.

141. Videns itaque vir beatissimus, se non posse pro velle fratris illius quidquam facere, recedens ab [Col. 1446A] eo ad alium revertebatur, docens illum aliquid de Scripturis inter opera laboris. Quod videns alter invidebat, illumque sibi praeferre ingemiscebat. Qui tandem ad venerabilem Dei virum accedens, conquerebatur cum lacrymis, cur se contemneret, aliumque sibi praeponeret; illum consolans, illum docens, illum verbis divinis instruens, illum amplius, se vero minus diligens. Cui vir prudens increpando respondit, dicens: »Ad te autem, frater, cur quaereris me non ire, cui displicet totum quod possum facere. Tua namque monstrat impatientia, me tibi potius nocere quam juvare; illius vero mansuetudo, cui bonum est quod facere scio, me sibi non nocere testatur, sed subvenire. Non immerito ergo te desero, cui noceo; et vado ad illum, [Col. 1446B] quem me, ut gratulans ipse testatur, juvare credo.« Ad haec periti medicamina medici frater compunctus, ad ejus pedes provolutus, rogavit veniam, culpam confessus; quam non difficile consecutus, deinceps est emendatus. Ecce quam callide pastor eximius oves errantes seu perditas de luporum faucibus eripere non ignorabat.

142. Lectioni etiam haec inseramus, quod tacendum minime duximus. Servus in obsequio viri Dei fratrumque quidam famulabatur, qui ut comederet, sicut ab hujusmodi saepe solet fieri, victualia furabatur. Quo fratres comperto, victum sub sera, ponebant: sed cum sera non valeret famuli manus rapaces arcere, Patri sanctissimo a fratribus indicatum [Col. 1446C] est. Quibus valde vir Dei iratus ait: »Quid est, non fratres, sed fratricidae, quid egistis? Cur eum, quem vos ut vosmetipsos diligere oportuit, in hujus ruinae foveam homicidae immisericordes impulistis? Vos, inquam, vos hoc fecistis: vos fratrem esurientem ad furtum coegistis, qui panem ne sumeret sub sera inclusistis, cui Christus panis vitae nunquam se denegavit. Vos nocentes atque rei, hujus noxae culpa tenemini, nisi cito resipiscamini.« Quo fratres audito, paventes atque territi, solo prostrati, veniam postulantes, quid agere deberent, virum sanctissimum obsecrantes interrogabant. Qui, pro ipsis primum precibus ad Dominum fusis: »Ite, inquit, serisque omnibus remotis, fratrum sibi victum sumere licenter permittite; quantum voluerit ut sumat [Col. 1446D] persuadete: hoc vestri illiusque mali; charitate subveniente, solum video remedium.« O sapientia non humana, sed divina; non terrestris, sed coelestis; non ab homine, sed a Deo; non de mundo sed de coelo [(105) 1Kb] .




Volume back matter





[Col. 1447]
ORDO RERUM QUAE IN HOC TOMO CONTINENTUR.



[Col. 1447] HONORIUS AUGUSTODUNENSIS.
    Notitiae historico-litterariae de vita et scriptis Honorii. 9

PARS PRIMA OPERUM HONORII.


DE PHILOSOPHIA MUNDI LIBRI QUATUOR. LIBER PRIMUS.
    Praefatio. 41
    CAP. I.---Quid sit philosophia. 43
    CAP. II.---Quae sunt et non videntur. 43
    CAP. III.---Quae sunt et esse videntur. 43
    CAP. IV.---Quid sit perfecte aliquid cognoscere. 43
    CAP. V.---Quibus rationibus probetur quod sit Deus. 44
    CAP. VI.---Quare potentia dicatur Pater. 45
    CAP. VII.---Quare sapientia Filius. 45
    CAP. VIII.---De genitura Filii. 45
    CAP. IX.---Quare voluntas dicatur Spiritus sanctus. 45
    CAP. X.---Quare a Patre et Filio procedat. 45
    CAP. XI.---De coaeternitate ipsorum. 45
    CAP. XII.---Quare quaedam uni de personis attribuantur, cum sine alia nihil operetur. 45
    CAP. XIII.---Quare Filio attribuitur incarnatio. 46
    CAP. XIV.---Quare Spiritui sancto peccatorum remissio tributa. 46
    CAP. XV.---De anima mundi. 46
    CAP. XVI.---Quid sit coeleste animal et aethereum. 47
    CAP. XVII.---Quid aerium. 47
    CAP. XVIII.---Quid humectum. 47
    CAP. XIX.---Utrum corpora sint vel spiritus 47
    CAP. XX.---De daemonibus. 48
    CAP. XXI.---De elementis. 48
    CAP. XXII.---De creatione piscium et avium 55
    CAP. XXIII.---De creatione caeterorum animalium et hominis, et quo tempore mundi creatio facta sit. 55

LIBER SECUNDUS.
    Praefatio. 57
    CAP. I.---Quid sit aether et ornatus illius. 57
    CAP. II.---Quod aquae congelatae super aethera non sint. 57
    CAP. III.---Quomodo intelligendum sit, Divisit aquas quae sunt sub firmamento. 58
    CAP. IV.---Quod super aethera nihil videatur. 58
    CAP. V.---Quot modis auctoritas loquatur de superioribus. 59
    CAP. VI.---De firmamento et stellis 59
    CAP. VII.---De infixis stellis, utrum moveantur. 59
    CAP. VIII.---Quot circuli dicantur esse in firmamento. 60
    CAP. IX.---Qui sunt visibiles. 60
    CAP. X.---Ubi incipiat galaxias. 60
    CAP. XI.---De zodiaco et unde dicatur. 60
    CAP. XII.---De dispositione signorum. 60
    CAP. XIII.---De invisibilibus circulis. 60
    CAP. XIV.---De duobus coluris. 61
    CAP. XV.---De horizonte et meridionali circulo. 61
    CAP. XVI.---De motu firmamenti et de polis. 61
    CAP. XVII.---De Saturno, et quare aliqua stella dicatur frigida, et quot modis nomina qualitatum rebus attribuantur. 62
    CAP. XVIII.---De Jove. 63
    CAP. XIX.---De Marte. 63
    CAP. XX.---De Venere. 63
    CAP. XXI.---Quomodo eadem stella dicatur Lucifer et Hesperus. 63
    CAP. XXII.---De Mercurio. 64
    CAP. XXIII.---De statu et retrogradatione praedictarum stellarum, et quod verum sit solem esse sub Mercurio et Venere, et de circulis eorum. 64
    CAP. XXIV.---Quando circuli Veneris et Mercurii liberius appareant. 65
    [Col. 1448] CAP. XXV.---Utrum planetae moveantur cum firmamento vel contra. 65
    CAP. XXVI.---Quare sol oblique moveatur, et de hieme et vere. 67
    CAP. XXVII.---Unde altius moventur infirmi in vere, et in autumno; et de quatuor anni temporibus. 68
    CAP. XXVIII.---Quid sit naturalis et usualis dies, et de divisionibus eorum. 70
    CAP. XXIX.---Unde aequalitates et inaequalitates dierum. 71
    CAP. XXX.---Unde Eclipsis solis sit, et quod singulis mensibus non contingat. 71
    CAP. XXXI.---Quare luna non habeat splendorem et calorem: et de novilunio et plenilunio. 72
    CAP. XXXII.---De eclipsi lunae et quare singulis mensibus non contingat, et de figuris umbrarum. 73

LIBER TERTIUS.
    Praefatio. 75
    CAP. I.---De aere. 75
    CAP. II.---Qualiter quinque zonae sint in aere. 75
    CAP. III.---Quae diversitates ex aere in terra sint. 75
    CAP. IV.---Unde sint pluviae. 76
    CAP. V.---Quare solis radii et calor ad terram tendant. 76
    CAP. VI.---Quare sol calefacit terram, et ignis superior non. 76
    CAP. VII.---Quod ante finem mundi guttae sanguinis cadent, vel quare sanguis dicatur pluere. 77
    CAP. VIII.---Unde grando et nix. 77
    CAP. IX.---Quare nives nunquam contingant in aestate, cum in ea contingat grando. 78
    CAP. X.---De tonitruis et fulminibus. 78
    CAP. XI.---Quare in sola aestate contingant fulmina. 79
    CAP. XII.---De eo quod stellae videntur aliquando cadere. 79
    CAP. XIII.---Quod cometa non sit stella. 80
    CAP. XIV.---De refluxionibus Oceani. 80
    CAP. XV.---De ortu ventorum. 81
    CAP. XVI.---Unde quaedam aqua dulcis, quaedam salsa. 82
    CAP. XVII.---Quod aqua colata et attenuata fontes dulces gignat. 82
    CAP. XVIII.---Unde putei habeant humores. 82
    CAP. XIX.---Unde aqua putei et fontis in aestate sit frigida, in hieme calida. 83
    CAP. XX.---Unde exustio vel diluvium. 83
    CAP. XXI.---Unde sit quod in lunatione modo crescunt humores, modo decrescunt. 84

LIBER QUARTUS.
    Praefatio. 85
    CAP. I.---De terra et mundo. 85
    CAP. II.---De diversis qualitatibus terrae. 85
    CAP. III.---De habitatoribus terrae. 85
    CAP. IV.---De terminis Asiae, Africae et Europae. 86
    CAP. V.---Unde in quibusdam montibus perpetuae sint nives. 87
    CAP. VI.---Quas qualitates contrahat terra ex diversis ventis. 87
    CAP. VII.---De insertis arboribus 87
    CAP. VIII.---Quid sit sperma. 88
    CAP. IX.---Quare in pueritia coitus non contingat. 88
    CAP. X.---De matrice. 88
    CAP. XI.---Quae sit causa sterilitatis. 89
    CAP. XII.---Si aliqua nolens potest concipere. 89
    CAP. XIII.---De superfluitatibus. 89
    CAP. XIV.---Quare homo, cum natus est, non graditur. 89
    CAP. XV.---De formatione hominis in utero. 90
    CAP. XVI.---Unde puer pascatur in utero. 90
    CAP. XVII.---De nativitate, et quare nati in septimo mense vivant. 90
    [Col. 1449] CAP. XVIII.---De infantia et sensu. 91
    CAP. XIX.---De digestionibus et lapide urinae. 91
    CAP. XX.---Quod homo naturaliter sit calidus et humidus, et unde longus et parvus, gracilis et grossus. 93
    CAP. XXI.---De somno. 94
    CAP. XXII.---Unde somnia et de animali et spiritali virtute. 94
    CAP. XXIII.---De capite. 94
    CAP. XXIV.---De cerebro. 95
    CAP. XXV.---De oculis. 95
    CAP. XXVI.---Qualiter visus fiat. 96
    CAP. XXVII.---De contuitione, et intuitione, et de tuitione. 96
    CAP. XXVIII.---De auditu. 97
    CAP. XXIX.---Quid sit anima. 97
    CAP. XXX.---Quae actiones sint animae et corporis. 97
    CAP. XXXI.---Quomodo motus corporis contingant. 97
    CAP. XXXII.---Qualiter anima sit in homine. 98
    CAP. XXXIII.---De tempore conjunctionis animae cum corpore. 98
    CAP. XXXIV.---De virtutibus. 98
    CAP. XXXV.---Quare non discernat et intelligat infans. 99
    CAP. XXXVI.---De juventute, senectute et senio. 99
    CAP. XXXVII.---Qualis quaerendus sit magister. 99
    CAP. XXXVIII.---Qualis discipulus. 100
    CAP. XXXIX.---Qualis complexio conveniens sit doctrinae. 100
    CAP. XL.---Quae aetas et quis terminus discendi. 100
    CAP. XLI.---Quid sit ordo discendi. 100

LIBER DE SOLIS AFFECTIBUS SEU AFFECTIONIBUS.
    CAP. I.---De hemisphaerio. 102
    CAP. II.---De ortu et occasu solis. 102
    CAP. III.---De horis artificialibus. 103
    CAP. IV.---Altitudo solis et climatis. 103
    CAP. V.---De terra et magnitudine solis. 103
    CAP. VI.---De aquae tumore. 103
    CAP. VII.---De solis vicinitate. 103
    CAP. VIII.---Quod nihil ante solem occidat, quod cum sole oritur . . . 103
    CAP. IX.---Quomodo fiat eclipsis. 104
    CAP. X.---De lunae saltu. 104
    CAP. XI.---De oriente et aliis. 104
    CAP. XII.---De meridie. 105
    CAP. XIII.---De cancro et capricorno. 105
    CAP. XIV.---De horizonte. 105
    CAP. XV.---De aequinoctio. 105
    CAP. XVI.---De die et nocte. 106
    CAP. XVII.---De parallelis. 106
    CAP. XVIII.---Horologiorum diversitas. 106
    CAP. XIX.---Ad inveniendum intervallum in horologio. 106
    CAP. XX.---Quod sol medius numero dicatur 107
    CAP. XXI.---De stellarum lumine. 107
    CAP. XXII.---De distinctis sphaeris 107
    CAP. XXIII.---Terra unde frigida. 107
    CAP. XXIV.---De linea zodiaci. 107
    CAP. XXV.---Zodiacus quo ducatur. 108
    CAP. XXVI.---Planetae quo vadant. 108
    CAP. XXVII.---De aequinoctiali linea. 108
    CAP. XXVIII.---De solstitio in cancrum. 108
    CAP. XXIX.---Unde visus recidat. 108
    CAP. XXX.---De signis duodecim obscurantibus solem. 109
    CAP. XXXI.---Quod planetae non semper sint aeque celeres. 109
    CAP. XXXII.---De sole ascendente, et quid efficiat. 109
    CAP. XXXIII.---In ariete sol multiplicat dies. 109
    CAP. XXXIV.---De linea tendente per centrum. 110
    CAP. XXXV.---An sol diutius sub terra sit, quam super, in aequinoctia. 111
    CAP. XXXVI.---De lucifero et hespero. 111
    CAP. XXXVII.---Quod horologium in prima et ultima hora non habeat partes. 112
    CAP. XXXVIII.---Quod sol ducentesima sexta decima pars circuli sui dicatur. 112
    CAP. XXXIX.---De plano et alto. 112
    CAP. XL.---De gradibus et climatibus. 112
    CAP. XLI.---De sole hiemali. 113
    CAP. XLII.---Aequales possunt esse ortus, occasus non item. 113
    CAP. XLIII.---Quod non sint aequales meridies et occasus 113
    CAP. XLIV.---Quod sol sit administrator aethereae lucis. 113
    CAP. XLV.---De corpore solari 113
    [Col. 1450] CAP. XLVI.---De mediis perustae. 114
    CAP. XLVII.---De ortu matutino et vespertino. 114
    CAP. XLVIII.---Quid statio matutina et vespertina. 114
    CAP. XLIX.---Unde stellaria creata sint. 114

DE IMAGINE MUNDI LIBRI TRES.
    Epistola Christiani ad Honorium solitarium de imagine mundi. 119
    Epistola Honorii ad Christianum de eodem. 119

LIBER PRIMUS.
    CAP. I.---De forma mundi.---Etymologia et figura mundi qualis. 121
    CAP. II.---De creatione mundi.---Quinque modi creationis mundi. 121
    CAP. III.---De quatuor elementis.---Unde elementa dicantur. 121
    CAP. IV.---De septem nominibus terrae. 121
    CAP. V.---De forma terrae.---Terram esse rotundam. 122
    CAP. VI.---De quinque zonis.---Circuli sive zonae inhabitabiles. 122
    CAP. VII.---De tribus partibus orbis habitabilis. 122
    CAP. VIII.---De Asia.---Paradisus. 123
    CAP. IX.---De Paradiso.---Fons paradisi. 123
    CAP. X.---De quatuor fluminibus.---Ganger, Nilus, Tigris, Euphrates. 123
    CAP. XI.---De India.---Unde sic dicta, ejus termini, montes, etc. 123
    CAP. XII.---De monstris.---Arimaspi, Cyclopes, Scinopodae, Acephali. 124
    CAP. XIII.---De Bestiis.---Cencocroca, Tauri indomiti, Boves tricornes, etc. 124
    CAP. XIV.---De Parthia.---Unde dicta Aracusia.---Magicae artis origo. 125
    CAP. XV.---De Mesopotamia.---Variae ejus urbes. 125
    CAP. XVI.---De Syria.---Ejus urbes et provinciae. 126
    CAP. XVII.---De Palaestina.---Ejus variae partes. 126
    CAP. XVIII.---De Aegypto.---Euxia postea Aegyptus dicta. 126
    CAP. XIX.---De Caucaso et regionibus Orientis. 127
    CAP. XX.---De Asia Minore. 127
    CAP. XXI.---De regionibus Asiae. 127
    CAP. XXII.---De Europa.---Ryphaei montes, Moeotides paludes. 128
    CAP. XXIII.---De Scythia. 128
    CAP. XXIV.---De Germania superiore. 128
    CAP. XXV.---De Germania inferiore. 128
    CAP. XXVI.---De Thracia. 128
    CAP. XXVII.---De Graecia, et ejus variis partibus. 128
    CAP. XXVIII.---De Italia.---Variae Italiae appellationes. 129
    CAP. XXIX.---De Gallia. 130
    CAP. XXX.---De Hispania.---Sex ejus provinciae. 130
    CAP. XXXI.---De Britannia et partibus ejus. 130
    CAP. XXXII.---De Africa. 130
    CAP. XXXIII.---De Aethiopia.---Astrologia ubi descripta. 131
    CAP. XXXIV.---De insulis, et novo, ut dicunt, orbe. 131
    CAP. XXXV.---De Sicilia.---Trinacria dicta a tribus montibus. 132
    CAP. XXXVI.---De Sardinia. 132
    CAP. XXXVII.---De Inferno.---De nominibus Inferni, Acheron, Styx, Phlegeton. 133
    CAP. XXXVIII.---De aqua. 133
    CAP. XXXIX.---De Oceano. 133
    CAP. XL.---De aestu maris. 133
    CAP. XLI.---De voragine.---Quomodo fiat vorago. 134
    CAP. XLII.---De terrae motu.---Quomodo fiant terrae motus. 134
    CAP. XLIII.---De Hiatu.---Causa hiatuum terrae. Tremor terrae quid. 134
    CAP. XLIV.---De frigore.---Cur extremae Oceani partes perpetuo frigore horreant. 134
    CAP. XLV.---De aquis dulcibus et salsis. 134
    CAP. XLVI.---De mari Rubro.---Mare unde dictum. 135
    CAP. XLVII.---De gemina aquae natura. 135
    CAP. XLVIII.---De aqua calida. 135
    CAP. XLIX.---De aquis mortiferis. 135
    CAP. L.---De mari Mortuo.---Bituminis natura. 135
    CAP. LI.---De animalibus aquarum.---Cur aves in aere volent. 136
    CAP. LII.---De signis in more prognosticis. 136
    CAP. LIII.---De aere.---Daemones in aere commorantur. 136
    CAP. LIV.---De ventis.---Ventus quid. 136
    CAP. LV.---De cardinalibus ventis. 136
    [Col. 1451] CAP. LVI.---De nubibus.---Nubes quomodo nascantur; unde dictae. 136
    CAP. LVII.---De tonitru et fulminibus. 137
    CAP. LVIII.---De Iride.---Iris quomodo fiat. 137
    CAP. LIX.---De pluvia.---Quomodo fiat pluvia. 137
    CAP. LX.---De grandine.---Grandinis generatio. 137
    CAP. LXI.---De nive.---Nix quomodo fiat. 137
    CAP. LXII.---De rore.---Unde ros veniat.---Pruina. 137
    CAP. LXIII.---De nebula.---Unde nebula fiat. 137
    CAP. LXIV.---De fumo.---Qualis lignorum resolutio fiat in igne. 137
    CAP. LXV.---De igniculis. 137
    CAP. LXVI.---De pestilentia.---Unde nascatur pestilentia aeris et ubi. 138
    CAP. LXVII.---De igne.---Angelorum corpora ignea sunt. 138
    CAP. LXVIII.---De planetis.---Unde planetae dicantur. 138
    CAP. LXIX.---De luna.---Cur proprium lumen non habeat. 138
    CAP. LXX.---De Mercurio.---Motus ejus. 138
    CAP. LXXI.---De Venere.---Motus ejus. 139
    CAP. LXXII.---De Sole.---Sol unde dictus.---Magnitudo et motus ejus. 139
    CAP. LXXIII.---De signis solis prognosticis. 139
    CAP. LXXIV.---De Marte.---Motus ejus. 139
    CAP. LXXV.---De Jove. 139
    CAP. LXXVI.---De Saturno.---Motus ejus. 139
    CAP. LXXVII.---De absidibus planetarum. 139
    CAP. LXXVIII.---De coloribus planetarum. 139
    CAP. LXXIX.---De via planetarum. 140
    CAP. LXXX.---De sono planetarum.---Cur a nobis non exaudiatur.---Musica. 140
    CAP. LXXXI.---De coelesti musica.---Proportiones planetarum. 140
    CAP. LXXXII.---De homine microcosmo. 140
    CAP. LXXXIII.---De mensura, sive distantia planetarum. 140
    CAP. LXXXIV.---De coelo.---Coelum unde dictum.---Pronostica tempestatum. 141
    CAP. LXXXV.---De climatibus 141
    CAP. LXXXVI.---De plagis.---Adae nomen e quatuor plagis mundi compositum est. 141
    CAP. LXXXVII.---De firmamento. 141
    CAP. LXXXVIII.---De axe. 141
    CAP. LXXXIX.---De stellis.---Cur stellae in die non appareant.---Unde dictae. 141
    CAP. XC.---De sideribus.---Sidus unde dicatur. 142
    CAP. XCI.---De zodiaco.---Unde sit dictus. 142
    CAP. XCII.---De ariete.---Quare aries pro signo ponatur. 142
    CAP. XCIII.---De tauro. 142
    CAP. XCIV.---De geminis 142
    CAP. XCV.---De cancro. 142
    CAP. XCVI.---De Leone. 142
    CAP. XCVII.---De Virgine. 142
    CAP. XCVIII.---De libra. 142
    CAP. XCIX.---De scorpio. 143
    CAP. C.---De sagittario. 143
    CAP. CI.---De capricorno 143
    CAP. CII.---De aquario. 143
    CAP. CIII.---De piscibus. 143
    CAP. CIV.---Hyades. 143
    CAP. CV.---Pleiades. 143
    CAP. CVI.---Arctos. 143
    CAP. CVII.---Bootes. 144
    CAP. CVIII.---Arcturus 144
    CAP. CIX.---Pithon. 144
    CAP. CX.---Corona. 144
    CAP. CXI.---Hercules. 144
    CAP. CXII.---Lyra. 144
    CAP. CXIII.---Cygnus. 144
    CAP. CXIV.---Cepheus 144
    CAP. CXV.---Perseus. 144
    CAP. CXVI.---Deltoton. 144
    CAP. CXVII.---Serpentarius. 144
    CAP. CXVIII.---Pegasus. 144
    CAP. CXIX.---Delphinus. 144
    CAP. CXX.---Aquila. 144
    CAP. CXXI.---Sagitta. 144
    CAP. CXXII.---Hydra. 145
    CAP. CXXIII.---Crater. 145
    CAP. CXXIV.---Corvus. 145
    CAP. CXXV.---Orion. 145
    CAP. CXXVI.---Procyon. 145
    CAP. CXXVII.---Canicula. 145
    CAP. CXXVIII.---Lepus. 145
    [Col. 1452] CAP. CXXIX.---Eridanus. 145
    CAP. CXXX.---Cetus. 145
    CAP. CXXXI.---Centaurus. 145
    CAP. CXXXII.---Ara. 146
    CAP. CXXXIII.---Argo. 146
    CAP. CXXXIV.---Pistrix. 146
    CAP. CXXXV.---Canopus. 146
    CAP. CXXXVI.---Lactea zona,---cur candida. 146
    CAP. CXXXVII.---De cometa. 146
    CAP. CXXXVIII.---Aqueum coelum 146
    CAP. XXXXIX.---Spirituale coelum. 146
    CAP. CXL.---Coelum coelorum. 146

LIBER SECUNDUS.
    CAP. I.---De aevo.---Aevum quid sit. 145
    CAP. II.---De Temporibus aeternis. 145
    CAP. III.---De temporibus mundi. 146
    CAP. IV.---De atomis. 147
    CAP. V.---De ostentis. 147
    CAP. VI.---De momentis. 147
    CAP. VII.---De partibus. 147
    CAP. VIII.---De minutis. 147
    CAP. IX.---De punctis. 147
    CAP. X.---De horis. 147
    CAP. XI.---De quadrante. 147
    CAP. XII.---De die.---Unde dictus dies. 147
    CAP. XIII.---De Longis et brevioribus diebus. 147
    CAP. XIV.---De Zodiaci signis, et parallelis solis. 148
    CAP. XV.---De primo circulo 148
    CAP. XVI.---De secundo circulo. 148
    CAP. XVII.---De tertio circulo. 148
    CAP. XVIII.---De quarto circulo. 148
    CAP. XIX.---De quinto circulo. 148
    CAP. XX.---De sexto circulo. 148
    CAP. XXI.---De septimo circulo. 149
    CAP. XXII.---De octavo circulo. 149
    CAP. XXIII.---De quatuor solis circulis. 149
    CAP. XXIV.---De varia umbra dierum. 149
    CAP. XXV.---De horizonte. 149
    CAP. XXVI.---De dierum divisione. 149
    CAP. XXVII.---De initio et fine dierum. 150
    CAP. XXVIII.---De nominibus dierum. 150
    CAP. XXIX.---De nocte. 150
    CAP. XXX.---De umbra. 150
    CAP. XXXI.---De eclipsi. 150
    CAP. XXXII.---De septem temporibus noctis. 150
    CAP. XXXIII.---De hebdomada. 151
    CAP. XXXIV.---De mensibus. 151
    CAP. XXXV.---De nominibus mensium. 151
    CAP. XXXVI.---De mensibus Romanorum 152
    CAP. XXXVII.---De Januario. 152
    CAP. XXXVIII.---De Februario. 152
    CAP. XXXIX.---De Martio. 152
    CAP. XL.---De Aprili. 152
    CAP. XLI.---De Maio. 153
    CAP. XLII.---De Junio 153
    CAP. XLIII.---De Julio.---Unde dictus Quintilis. 153
    CAP. XLIV.---De Augusto.---Unde Sextilis. 153
    CAP. XLV.---De Septembri. 153
    CAP. XLVI.---De Octobri. 153
    CAP. XLVII.---De Novembri. 153
    CAP. XLVIII.---De Decembri. 153
    CAP. XLIX.---De Kalendis. 153
    CAP. L.---De Nonis. 153
    CAP. LI.---De Idibus. 153
    CAP. LII.---De vicissitudinibus anni. 153
    CAP. LIII.---De vere. 154
    CAP. LIV.---De aestate. 154
    CAP. LV.---De autumno. 154
    CAP. LVI.---De hieme. 154
    CAP. LVII.---De inaequalitate temporis. 154
    CAP. LVIII.---De elementis. 154
    CAP. LIX.---De homine microcosmo. 154
    CAP. LX.---De anno. 154
    CAP. LXI.---De anno lunari. 155
    CAP. LXII.---De solari anno. 155
    CAP. LXIII.---De bissextili. 155
    CAP. LXIV.---De Mercurii anno. 155
    CAP. LXV.---Veneris annus. 155
    CAP. LXVI.---Martis annus. 155
    CAP. LXVII.---Jovis. 155
    CAP. LXVIII.---Saturni. 155
    CAP. LXIX.---Annus magnus. 155
    CAP. LXX.---De anno civili. 155
    CAP. LXXI.---De bissexto. 155
    CAP. LXXII.---De olympiadibus. 156
    CAP. LXXIII.---De lustris. 156
    CAP. LXXIV.---De indictionibus. 156
    CAP. LXXV.---De aetate.---Hominis sex aetates. 156
    [Col. 1453] CAP. LXXVI.---De saeculo. 157
    CAP. LXXVII.---De decennovennali cyclo. 157
    CAP. LXXVIII.---De ogdoade. 157
    CAP. LXXIX.---De cyclo solari 157
    CAP. LXXX.---De numero articulorum. 157
    CAP. LXXXI.---De magno anno 158
    CAP. LXXXII.---De cyclis. 158
    CAP. LXXXIII.---De auctoribus cycli. 158
    CAP. LXXXIV.---De aequinoxio et solstitio. 158
    CAP. LXXXV.---De saltu lunae. 159
    CAP. LXXXVI.---De minutis 159
    CAP. LXXXVII.---De regularibus feriarum 159
    CAP. LXXXVIII.---De concurrentibus. 160
    CAP. LXXXIX.---De regularibus et epactis. 160
    CAP. XC.---Quot horis luna luceat. 161
    CAP. XCI.---Quot partibus luna a sole distet. 161
    CAP. XCII.---In quo signo luna sit. 161
    CAP. XCIII.---De annis Domini. 161
    CAP. XCIV.---De indictione invenienda. 161
    CAP. XCV.---De epactis inveniendis. 161
    CAP. XCVI.---Solaris annus quomodo inveniatur. 161
    CAP. XCVII.---Concurrentes quomodo inveniantur. 162
    CAP. XCVIII.---De inveniendo bissexto. 162
    CAP. XCIX.---De inveniendo cyclo lunae. 162
    CAP. C.---De annis et cyclis. 162
    CAP. CI.---De clavibus terminorum inveniendis. 162
    CAP. CII.---De termino paschali. 163
    CAP. CIII.---De termino septuagesimae. 163
    CAP. CIV.---De quadragesimali. 164
    CAP. CV.---De Rogationibus. 164
    CAP. CVI.---De Pentecoste. 164
    CAP. CVII.---De Adventu. 164
    CAP. CVIII.---De embolismo. 164
    CAP. CIX.---De diebus Aegyptiacis. 164

LIBER TERTIUS.
    Exhortatio. 165
    Prima aetas. 166
    Secunda aetas. 166
    Regnum Assyriorum. 166
    ---Aegyptiorum sub regibus. 167
    ---Arcadum. 167
    Tertia aetas. 168
    Tempora judicum. 168
    Primum bellum civile. 169
    Regnum Idumaeorum. 170
    ---Argivorum. 170
    ---Atheniensium 171
    ---Amazonum. 171
    ---Trojanorum sub Otthoniel. 171
    ---Thebanorum. 171
    ---Mycaenorum. 171
    ---Italorum sub Moyse. 172
    Quarta aetas mundi. 172
    Regnum Jerusalem vel Juda. 172
    ---Israel. 173
    ---Macedonum sub Ozia. 174
    ---Albanorum sub Samsone. 174
    ---Romanorum. 174
    Quinta aetas mundi. 175
    Regnum Babyloniorum. 175
    ---Persarum. 175
    ---Alexandriae. 176
    ---Syriae. 176
    Consules et dictatores Romae. 177
    De sacerdotibus. 179
    Sexta aetas mundi. 180
    De Augustis et Caesaribus Romanis usque ad Fredericum I. 180
    Prima Christianorum persecutio. 180
    Secunda persecutio. 180
    Tertia persecutio 181
    Quarta persecutio. 181
    Quinta persecutio. 181
    Sexta persecutio. 181
    Septima persecutio. 181
    Octava persecutio. 181
    Nona persecutio. 182
    Decima persecutio. 182

SUMMA TOTIUS DE OMNIMODA HISTORIA. DE SCRIPTORIBUS ECCLESIASTICIS LIBELLI QUATUOR.
    Libellus I, ex Hieronymo sublectus. 197
    Libellus II, ex Gennadio sublectus. 197
    Libellus III, ex Isodoro sublectus. 221
    Libellus IV. 228
    Index scriptorum quos Honorius Hieronymo, Gennadio et Isidoro adjecit. 233

LIBER DE HAERESIBUS.
[Col. 1454]
    Praefatio. 233
    De haereticis Judaeorum. 235
    De haereticis Paganorum. 235
    Catalogus Romanorum pontificum. 239
    Commentarius in Timaeum Platonis. 245

OPERUM HONORII PARS SECUNDA.---EXEGETICA.


HEXAEMERON. DE DECEM PLAGIS AEGYPTI SPIRITUALITER. EXPOSITIO SELECTORUM PSALMORUM.
    Dedicatio auctoris. 269
    Quid sit et unde dicatur Psalterium. 269
    Quod ad logicam pertineat. 270
    De titulo, intentione, materia et auctore. 270
    De ordinatione psalmorum 271
    De forma sive figura psalterii. 271
    De numero psalmorum. 272
    De mysterio psalmorum. 272
    Primus psalmus de Incarnatione Christi. 274
    Applicatio psalmi primi ad quemcumque fidelem. 279
    Applicatio partis ejusdem psalmi ad impios. 280
    De quatuor ordinibus in judicio. 281
    Prologus in psalmum quinquagesimum. 282
    De titulo, historia et figura. 282
    De divisione hujus psalmi. 284
    Explicatio ejusdem. 284
    Prologus in quinquagintale secundum. 289
    Prologus in quinquagesimum primum psalmum. 290
    Expositio psalmi LI. 291
    Prologus in psalmum centesimum. 294
    Expositio ejusdem psalmi C. 294
    Prologus in quinquagintale tertium. 297
    Prologus in psalmum CI. 297
    Expositio ejusdem psalmi CI. 298
    Prologus in psalmum CL. 305
    Expositio ejusdem psalmi CL. 306
    Epilogus Psalterii. 308

QUAESTIONES, RESPONSIONES IN PROVERBIA ET ECCLESIASTEN.
    Praefatio. 311
    In Proverbia. 313
    In Ecclesiasten. 331

EXPOSITIO IN CANTICA CANTICORUM.
    Epistola Honorii doctoris super Cantica canticorum. 347
    Prologus in librum Salomonis qui dicitur Cantica canticorum. 347
    Prologus alius super Cantica canticorum. 353
    Tractatus primus. 357
    Tractatus secundus. 397
    Tractatus tertius. 453
    Tractatus quartus. 471
    Sigillum Beatae Mariae ubi exponuntur Cantica canticorum. 495
    Appendix ad commentarium Honorii, auctoris incerti expositio in Cantica canticorum. 519

OPERUM HONORII PARS TERTIA.---LITURGICA.


GEMMA ANIMAE.
    Fratres Honorio solitario. 541
    Honorii responsio. 541

LIBER PRIMUS.---De missae sacrificio et de ministris Ecclesiae.
    CAP. I.---Dicendorum summa libris quatuor. 543
    CAP. II.---De missa. 543
    CAP. III.---De primo officio. 543
    CAP. IV.---De processione episcopi. 544
    CAP. V.---De campanarum significatione. 544
    CAP. VI.---De curru Dei. 545
    CAP. VII.---Ingressus episcopi quid significet. 546
    CAP. VIII.---Quid cereostata significent. 546
    CAP. IX.---Quid ministri designant. 547
    CAP. X.---Quid designat subdiaconus. 547
    CAP. XI.---Quid acolythi designant. 547
    CAP. XII.---De thuribulo. 548
    CAP. XIII.---De Ecclesia et secundo officio. 548
    CAP. XIV.---De subdiacono. 548
    CAP. XV.---De episcopo. 549
    CAP. XVI.---De cantoribus. 549
    CAP. XVII.---De servo arante. 549
    CAP. XVIII.---De figura alia. 550
    CAP. XIX.---De tertio officio. 550
    CAP. XX.---De diacono. 550
    CAP. XXI.---Quid duae candelae designant. 551
    [Col. 1455] CAP. XXII.---Quid designet quod Evangelium in ambone legitur. 551
    CAP. XXIII.---De signis et salutatione diaconi. 551
    CAP. XXIV.---De baculis. 552
    CAP. XXV.---De sermone. 552
    CAP. XXVI.---De quarto officio et de Ecclesia. 552
    CAP. XXVII.---De sacrificio. 553
    CAP. XXVIII.---De tribus sacrificiis. 553
    CAP. XXIX.---De septem sacrificiis legalibus. 553
    CAP. XXX.---De sacrificio Christianorum. 554
    CAP. XXXI.---De sacrificio panis. 554
    CAP. XXXII.---De Ecclesia, et significatione. 554
    CAP. XXXIII.---De sacrificio vini. 554
    CAP. XXXIV.---De aqua vino mista. 555
    CAP. XXXV.---De forma panis. 555
    CAP. XXXVI.---Cur quotidie missa cantetur. 555
    CAP. XXXVII.---De subdiacono. 555
    CAP. XXXVIII.---De cantoribus. 555
    CAP. XXXIX.---De oratione sacerdotis. 556
    CAP. XL.---De secreto. 556
    CAP. XLI.---De Praefatione. 556
    CAP. XLII.---De sacrificio angelorum. 556
    CAP. XLIII.---De quatuor ordinibus. 557
    CAP. XLIV.---De quinto officio et de pugna Christi. 557
    CAP. XLV.---Mysterium. 557
    CAP. XLVI.---De passione Christi 557
    CAP. XLVII.---De Joseph. 558
    CAP. XLVIII.---De acolytho qui patenam tenet, quod Nicodemum figuret. 558
    CAP. XLIX.---De cruce. 558
    CAP. L.---De primo ordine, et de tribus crucibus. 559
    CAP. LI.---De secundo ordine, et de quinque crucibus. 559
    CAP. LII.---De tertio ordine. 559
    CAP. LIII.---De quarto ordine, et de quinque crucibus. 560
    CAP. LIV.---De quinto ordine, et de tribus crucibus. 560
    CAP. LV.---De sexto ordine, et de quinque crucibus 560
    CAP. LVI.---De quinque ordinibus crucum. 560
    CAP. LVII.---De numero signorum. 560
    CAP. LVIII.---De septem sacrificiis. 561
    CAP. LIX.---De quinque orationibus. 561
    CAP. LX.---De sexto officio, et benedictione episcopi. 562
    CAP. LXI.---De septimo officio, et de resurrectione Domini. 562
    CAP. LXII.---De pace Domini. 563
    CAP. LXIII.---De fractione oblatae. 563
    CAP. LXIV.---De tribus partibus oblatae. 563
    CAP. LXV.---De tribus communicationibus. 564
    CAP. LXVI.---De Dominico pane. 564
    CAP. LXVII.---De oratione super populum. 565
    CAP. LXVIII.---De processione. 565
    CAP. LXIX.---Significatio processionum. 565
    CAP. LXX.---Quid designat processio ad aliam ecclesiam facta de patria. 566
    CAP. LXXI.---De arca. 566
    CAP. LXXII.---De pugna Christianorum spirituali. 566
    CAP. LXXIII.---Quod episcopus spiritualiter agat vicem imperatoris. 566
    CAP. LXXIV.---Quod cantator sit signifer et tubicina. 567
    CAP. LXXV.---De bello spirituali. 567
    CAP. LXXVI.---Quod cantores vicem ducum agant. 567
    CAP. LXXVII.---De cantore quod vicem praeconis agat. 567
    CAP. LXXVIII.---De David cum Christo, et Goliath cum diabolo comparatis. 568
    CAP. LXXIX.---Mysterium. 568
    CAP. LXXX.---Item de missa et de judicio. 568
    CAP. LXXXI.---De pugna Philistaei. 569
    CAP. LXXXII.---De armis sacerdotis 569
    CAP. LXXXIII.---De tragoediis. 570
    CAP. LXXXIV.---Item de missa et de septem Dominus vobiscum, septemque donis S. Spiritus, et de mysterio missae. 570
    CAP. LXXXV.---Rabanus Maurus de missa. 571
    CAP. LXXXVI.---Nunc dicendum unde missa exordium sumpserit et quis eam auxerit. 572
    CAP. LXXXVII.---De Introitu missae et caeteris partibus; a quibus primum sint institutae. 572
    CAP. LXXXVIII.---De Epistola et Evangelio. 572
    CAP. LXXXIX.---De vestibus et calicibus. 573
    [Col. 1456] CAP. XC.---De canone. 573
    CAP. XCI.---De missae officiorum nominibus. 574
    CAP. XCII.---De Kyrie eleison. 574
    CAP. XCIII.---Quid Gloria in excelsis. 574
    CAP. XCIV.---De oratione. 574
    CAP. XCV.---De situ orationis. Tribus de causis ad Orientem cum oramus nos convertimus. 575
    CAP. XCVI.---Quid epistola. 575
    CAP. XCVII.---De Evangelio. 575
    CAP. XCVIII.---De sacrificio. 576
    CAP. XCIX.---De sacrificio panis et vini. 576
    CAP. C.---De Alpha et Omega, et illius cruce + 576
    CAP. CI.---De praefatione. 576
    CAP. CII.---Quare dicatur Sanctus 577
    CAP. CIII.---De Canone. 577
    CAP. CIV.---De duodecim apostolis et de sancta Maria. 578
    CAP. CV.---De duodecim nominibus martyrum. 578
    CAP. CVI.---De calice. 578
    CAP. CVII.---De nominibus. 579
    CAP. CVIII.---De ordinibus. 579
    CAP. CIX.---In Orationem Dominicam 580
    CAP. CX.---De pace. 580
    CAP. CXI.---De Agnus Dei. 580
    CAP. CXII.---De quatuor speciebus missae. 581
    CAP. CXIII.---De tribus horis missae. 581
    CAP. CXIV.---Quod una missa debeat celebrari. 581
    CAP. CXV.---De Gloria in excelsis Deo. 582
    CAP. CXVI.---De una oratione in missa vel pluribus. 582
    CAP. CXVII.---De genuflexione in Quadragesima. 582
    CAP. CXVIII.---De lumine ad missam. 583
    CAP. CXIX.---De Credo in unum Deum, quando sit cantandum. 583
    CAP. CXX.---De praefationibus. 383
    CAP. CXXI.---Quare pro defunctis Gloria Patri et Alleluia non cantetur. 583
    CAP. CXXII.---De altari. 583
    CAP. CXXIII.---De tabernaculo Moysi. 584
    CAP. CXXIV.---De tabernaculo populi. 584
    CAP. CXXV.---De templo. 585
    CAP. CXXVI.---De ecclesia habente septem vocabula. 585
    CAP. CXXVII.---De basilica; caeterisque templi nominibus. 585
    CAP. CXXVIII.---De capellis 585
    CAP. CXXIX.---De situ ecclesiae 586
    CAP. CXXX.---De fenestris ecclesiae. 586
    CAP. CXXXI.---De columnis ecclesiae. 586
    CAP. CXXXII.---De pictura. 586
    CAP. CXXXIII.---De corona in ecclesia 586
    CAP. CXXXIV.---De pavimento. 586
    CAP. CXXXV.---De cruce. 587
    CAP. CXXXVI.---De propitiatorio. 587
    CAP. CXXXVII.---De palliis. 587
    CAP. CXXXVIII.---De ostio. 587
    CAP. CXXXIX.---De choro. 588
    CAP. CXL.---De concordia chori. 588
    CAP. CXLI.---De corona 588
    CAP. CXLII.---De campanis. 588
    CAP. CXLIII.---De turribus 589
    CAP. CXLIV.---De campanario. 589
    CAP. CXLV.---De statione. 589
    CAP. CXLVI.---De mulieribus. 589
    CAP. CXLVII.---De coemeterio. 590
    CAP. CXLVIII.---De claustro. 590
    CAP. CXLIX.---Quod claustrum sit paradisus. 590
    CAP. CL.---De dedicatione ecclesiae. 590
    CAP. CLI.---De domo non consecrata. 590
    CAP. CLII.---De portis. 591
    CAP. CLIII.---De alphabeto. 591
    CAP. CLIV.---De quatuor angulis ecclesiae 591
    CAP. CLV.---De dextro angulo. 593
    CAP. CLVI.---De illo: Deus in adjutorium. 592
    CAP. CLVII.---De sale et cinere. 592
    CAP. CLVIII.---De vino et aqua. 593
    CAP. CLIX.---De templo. 593
    CAP. CLX.---De altari et cruce. 593
    CAP. CLXI.---De ministris. 594
    CAP. CLXII.---De oleo et altari. 594
    CAP. CLXIII.---De chrismate. 594
    CAP. CLXIV.---De incenso. 595
    CAP. CLXV.---De vasis et ornamentis. 595
    CAP. CLXVI.---De reliquiis sanctorum 595
    CAP. CLXVII.---De veste animarum. 595
    CAP. CLXVIII.---De die judicii. 596
    CAP. CLXIX.---De certo loco et sacrificio 596
    [Col. 1457] CAP. CLXX.---De violata ecclesia. 596
    CAP. CLXXI.---De constructione ecclesiae. 597
    CAP. CLXXII.---De ministris ecclesiae. 597
    CAP. CLXXIII.---De Christianis. 597
    CAP. CLXXIV.---De clericis. 597
    CAP. CLXXV.---De ostiariis 598
    CAP. CLXXVI.---De lectoribus. 598
    CAP. CLXXVII.---De exorcistis. 598
    CAP. CLXXVIII.---De acolythis 598
    CAP. CLXXIX.---De subdiaconibus. 599
    CAP. CLXXX.---De diaconibus. 599
    CAP. CLXXXI.---De presbyteris. 599
    CAP. CLXXXII.---De sacerdotibus iterum. 699
    CAP. CLXXXIII.---De episcopis. 600
    CAP. CLXXXIV.---De summo sacerdote. 600
    CAP. CLXXXV.---De manus impositione. 600
    CAP. CLXXXVI.---De archiepiscopis. 601
    CAP. CLXXXVII.---De patriarchis. 601
    CAP. CLXXXVIII.---De papa. 601
    CAP. CLXXXIX.---De consecratione papae. 602
    CAP. CXC.---De ordine ministrorum. 602
    CAP. CXCI.---De presbyteris. 602
    CAP. CXCII.---De virginibus. 602
    CAP. CXCIII.---De tonsura clericorum. 602
    CAP. CXCIV.---De Christo rege et sacerdote. 603
    CAP. CXCV.---Quod Petrus apostolus tonsuram invenit clericorum primus. 603
    CAP. CXCVI.---De tonsura magorum. 603
    CAP. CXCVII.---De clericali corona. 603
    CAP. CXCVIII.---De sacris vestibus. 604
    CAP. CXCIX.---De praeparatione sacerdotis. 604
    CAP. CC.---De lavandis manibus. 604
    CAP. CCI.---De humerali. 604
    CAP. CCII.---De alba. 605
    CAP. CCIII---De cingulo. 605
    CAP. CCIV.---De stola. 605
    CAP. CCV.---De innocentia. 606
    CAP. CCVI.---De subcingulo. 606
    CAP. CCVII.---De casula. 606
    CAP. CCVIII.---De mappula. 606
    CAP. CCIX---De septem vestibus episcopi. 607
    CAP. CCX.---De sandaliis. 607
    CAP. CCXI---De dalmatica. 607
    CAP. CCXII.---De dalmatica, et quid designet 608
    CAP. CCXIII.---De rationali. 608
    CAP. CCXIV.---De mitra episcopali. 609
    CAP. CCXV.---De chirothecis. 609
    CAP. CCXVI.---De annulo. 609
    CAP. CCXVII.---De baculo episcopali 609
    CAP. CCXVIII.---Item de virga et baculo episcopi. 610
    CAP. CCIX.---De genere baculi. 610
    CAP. CCXX.---De sphaerula. 610
    CAP. CCXXI.---De ornatu archiepiscopi. 611
    CAP. CCXXII.---De pallio archiepiscopi. 611
    CAP. CCXXIII.---De vestibus patriarchae et apostolici. 611
    CAP. CCXXIV.---De corona imperatoris. 612
    CAP. CCXXV.---De diademate regum. 612
    CAP. CCXXVI.---De vestibus ministrorum inferioris gradus. 612
    CAP. CCXXVII.---De cappa. 612
    CAP. CCXXVIII.---De pileis. 613
    CAP. CCXXIX.---De subdiaconorum vestibus. 613
    CAP. CCXXX.---De veste diaconorum. 613
    CAP. CCXXXI.---De diaconi casula. 613
    CAP. CCXXXII.---De indumentis clericorum. 614
    CAP. CCXXXIII.---De tunicis clericorum. 614
    CAP. CCXXXIV.---De camisiis clericorum. 614
    CAP. CCXXXV.---Clericus non debet arma deferre. 614
    CAP. CCXXXVI.---Laici possunt portare arma. 614
    CAP. CCXXXVII.---Cuculla quid significet. 614
    CAP. CCXXXVIII.---Virga abbati conceditur. 615
    CAP. CCXXXIX---Conversationis monialium initium. 615
    CAP. CCXL.---De vestitu monialium. 616
    CAP. CCXLI.---De viduis. 616
    CAP. CCXLII.---De conversis. 616
    CAP. CCXLIII.---Baptizati albas vestes portant. 616

CIBER SECUNDUS.---De horis canonicis.
    CAP. I---De nocturnorum officio. 616
    CAP. II.---De prima vigilia. 616
    CAP. III.---De secunda hora. 617
    CAP. IV.---De tertia hora. 617
    CAP. V.---Versiculus. 618
    CAP. VI---De lectionibus. 618
    CAP. VII.---De secunda vigilia et secundo nocturno. 618
    [Col. 1458] CAP. VIII.---De prima hora. 618
    CAP. IX.---De secunda hora. 618
    CAP. X.---De Gloria Patri et tertio nocturno. 618
    CAP. XI.---De tertia vigilia et tertio nocturno. 619
    CAP. XII.---Quod Paulus vigil fuerit. 619
    CAP. XIII.---Laurentius vigil. 619
    CAP. XIV.---Gregorius vigil. 620
    CAP. XV.---De media nocte. 620
    CAP. XVI.---De auctoritate sanctorum. 621
    CAP. XVII.---Dispositio Hieronymi. 621
    CAP. XVIII.---De vinea Domini. 621
    CAP. XIX.---De sacerdote. 621
    CAP. XX.---Mane Abel. 622
    CAP. XXI.---Tertia hora Noe. 622
    CAP. XXII.---Sexta hora Abraham. 622
    CAP. XXIII.---De versu. 623
    CAP. XXIV.---Nona hora Moyses. 623
    CAP. XXV.---Undecima hora, apostoli. 623
    CAP. XXVI.---De versibus. 623
    CAP. XXVII.---De festivitate sanctorum. 624
    CAP. XXVIII.---De Matutinis monachorum. 624
    CAP. XXIX.---De tertio nocturno. 625
    CAP. XXX.---De inclinationibus. 625
    CAP. XXXI.---Nota dignitatem quae in matutinis Laudibus est. 625
    CAP. XXXII.---Prima causa. 625
    CAP. XXXIII.---Secunda causa. 626
    CAP. XXXIV.---Tertia causa. 626
    CAP. XXXV.---Quarta causa. 626
    CAP. XXXVI.---Dominus regnavit, Psalmus I Laudum Dominicae. 626
    CAP. XXXVII.---Jubilate. 626
    CAP. XXXVIII.---Deus, Deus meus. 627
    CAP. XXXIX.---Deus misereatur nostri. 627
    CAP. XL.---Benedicite, omnia opera Domini, Domino. 627
    CAP. XLI.---Laudate Dominum de coelis et Cantate et Laudate, sub uno Gloria Patri. 627
    CAP. XLII.---De hymno. 627
    CAP. XLIII.---De capitulo. 627
    CAP. XLIV.---De cantico Benedictus Deus. 628
    CAP. XLV.---De oratione et suffragiis. 628
    CAP. XLVI.---De privatis noctibus. 628
    CAP. XLVII.---De duodecim horis. 628
    CAP. XLVIII.---De sex antiphonis super nocturnum. 628
    CAP. XLIX.---Viginti quatuor horae. 628
    CAP. L.---De duodecim Psalmis. 629
    CAP. LI.---De privatis noctibus et de Laudibus cum cantamus Miserere mei 629
    CAP. LII.---Deus, Deus meus. 629
    CAP. LIII.---Deus misereatur nostri. 630
    CAP. LIV.---De horis et aetatibus. 633
    CAP. LV.---Idem de horis diei. 633
    CAP. LVI.---De nocturnalibus horis. 634
    CAP. LVII.---De horis diei et noctis. 634
    CAP. LVIII.---De prima Dominicis diebus. 634
    CAP. LIX.---De fide quatuor temporibus edita. 634
    CAP. LX.---De prima in privatis diebus. 634
    CAP. LXI.---Deus, in nomine tuo. 635
    CAP. LXII.---De Vespera. 637
    CAP. LXIII.---De cursu sanctae Mariae. 637
    CAP. LXIV.---De Completorio et de confessione sero et mane. 638
    CAP. LXV.---De cursu monachorum. 639
    CAP. LXVI.---Prima Dominica. 639
    CAP. LXVII.---De nocturnis. 640
    CAP. LXVIII.---Dominica. 641

LIBER TERTIUS.---De solemnitatibus totius anni.
    CAP. I.---De Adventu Domini. 641
    CAP. II.---De secunda Dominica in Adventu. 643
    CAP. III.---De tertia Dominica. 643
    CAP. IV.---De quarta Dominica. 643
    CAP. V.---De antiphonis O. 644
    CAP. VI.---De Vigiliis sanctorum 644
    CAP. VII.---De Nativitate Domini. 644
    CAP. VIII.---De neuma frabricae mundi, et cur potius in a, quam in alia vocali cantetur. 645
    CAP. IX.---De secundo et tertio nocturno. 645
    CAP. X.---De neuma et veritate, et cur in e. 646
    CAP. XI.---De matutinis laudibus. 646
    CAP. XII.---De sancto Stephano. 646
    CAP. XIII.---De sancto Joanne. 646
    CAP. XIV.---De Innocentibus. 646
    CAP. XV.---De octava Domini. 647
    CAP. XVI.---De Dominica, Dum medium silentium iter haberet. 647
    CAP. XVII.---De sanctis et octavis eorum. 647
    CAP. XVIII.---De Epiphania. 647
    [Col. 1459] CAP. XIX.---De Magis 647
    CAP. XX.---De Matutinis. 648
    CAP. XXI.---De octava Epiphaniae. 648
    CAP. XXII.---Dominica post Epiphaniae festum. 648
    CAP. XXIII.---De octava sanctae Agnetis. 649
    CAP. XXIV.---De purificatione S. Mariae. 649
    CAP. XXV.---De sancto Blasio. 649
    CAP. XXVI.---De cathedra S. Petri apostoli. 649
    CAP. XXVII.---De consecratione salis et aquae. 650
    CAP. XXVIII.---Quare in Adventu Isaias, et post Nativitatem Domini Paulus legatur. 650
    CAP. XXIX.---De historia Domine, ne in furore. 650
    CAP. XXX.---De spatio a Nativitate Domini usque ad Septuagesimam. 650
    CAP. XXXI.---De Sabbato in quo Alleluia deponitur. 650
    CAP. XXXII.---De Septuagesima, Pascha et Pentecoste. 651
    CAP. XXXIII.---De Pascha, quare Judaeorum more secundum lunae cursum celebretur. 651
    CAP. XXXIV.---De sole, quod typum Christi gerat. 651
    CAP. XXXV.---De stellis, quod designent sanctos. 651
    CAP. XXXVI.---De luna, quod Ecclesiam designet. 652
    CAP. XXXVII.---De Septuagesima. 652
    CAP. XXXVIII.---De historia Nabuchodonosor. 652
    CAP. XXXIX.---De Sexagesima. 653
    CAP. XL.---De quinquagesima. 654
    CAP. XLI.---De capite jejunii. 654
    CAP. XLII.---De nomine Adam. 654
    CAP. XLIII.---De feria IV in capite jejunii. 655
    CAP. XLIV.---De Quadragesima. 655
    CAP. XLV.---De jejunio Domini et cur nos non jejunamus eo tempore quo ipse jejunavit. 656
    CAP. XLVI.---De velo quod suspenditur Quadragesima. 656
    CAP. XLVII.---De septem hebdomadis. 657
    CAP. XLVIII.---De sex hebdomadis. 657
    CAP. XLIX.---De Quadragesima. 657
    CAP. L.---De sex Dominicis Quadragesimae. 658
    CAP. LI.---Dominica V Septuagesimae. 658
    CAP. LII.---De media Quadragesima. 659
    CAP. LIII.---De scrutinio. 659
    CAP. LIV.---De quarta feria. 659
    CAP. LV.---De infantibus. 659
    CAP. LVI.---De renuntiatione. 659
    CAP. LVII.---De operibus. 660
    CAP. LVIII.---De pompis. 660
    CAP. LIX.---De fide. 660
    CAP. LX.---De cruce. 660
    CAP. LXI.---De sale. 660
    CAP. LXII.---De symbolo. 660
    CAP. LXIII.---De saliva 660
    CAP. LXIV.---De lumine. 660
    CAP. LXV.---De introductione. 660
    CAP. LXVI.---De statione. 661
    CAP. LXVII.---De Credo in unum Deum. 661
    CAP. LXVIII.---De duabus lectionibus. 661
    CAP. LXIX.---De sabbato. 661
    CAP. LXX.---De passione Domini. 661
    CAP. LXXI.---De sabbato ante diem Palmarum. 662
    CAP. LXXII.---Dominica in die Palmarum. 662
    CAP. LXXIII.---De feria secunda et tertia. 662
    CAP. LXXIV.---De feria quarta. 662
    CAP. LXXV.---De feria quinta. 662
    CAP. LXXVI, LXXVII.---De poenitentibus. 663
    CAP. LXXVIII.---De excommunicatis. 663
    CAP. LXXIX.---De poenitentibus iterum 663
    CAP. LXXX.---De chrismate. 663
    CAP. LXXXI.---De oleo sancto. 664
    CAP. LXXXII.---De oleo infirmorum. 664
    CAP. LXXXIII.---De Ampulla. 664
    CAP. LXXXIV.---De Coena Domini. 665
    CAP. LXXXV.---Quod Gloria in excelsis cantatur ad chrisma. 665
    CAP. LXXXVI.---De nudatione altarium. 665
    CAP. LXXXVII.---De luminum exstinctione et numero eorum. 665
    CAP. LXXXVIII.---Quare invitatorium non cantatur. 666
    CAP. LXXXIX.---De Parasceve. 666
    CAP. XC.---De tractu Domine, audivi, et quare quatuor tantum habeat versus. 667
    CAP. XCI.---De tractu Eripe me. 667
    CAP. XCII.---De passione Domini. 667
    CAP. XCIII.---De veste Domini. 667
    CAP. XCIV.---De igne. 667
    CAP. XCV.---De orationibus pro omnibus ordinibus. 667
    [Col. 1460] CAP. XCVI.---De cruce Domini. 667
    CAP. XCVII.---De duabus noctibus. 668
    CAP. XCVIII.---De quadraginta horis. 668
    CAP. XCIX.---De Sabbato sancto. 668
    CAP. C.---De novo igne. 668
    CAP. CI.---De cereo. 668
    CAP. CII.---De annis incarnationis Domini qui scribuntur in cereo. 668
    CAP. CIII.---De lectionibus. 669
    CAP. CIV.---De quatuor lectionibus 669
    CAP. CV.---De prima lectione. 669
    CAP. CVI.---De mensa tabernaculi 669
    CAP. CVII.---De prima lectione. 669
    CAP. CVIII.---De duodecim lectionibus secundum Romanos. 671
    CAP. CIX.---Item alius ordo lectionum secundum Romanos. 672
    CAP. CX.---De litaniis ante et post baptismum. 672
    CAP. CXI.---De baptismo. 672
    CAP. CXII.---De septem gradibus in baptismo 673
    CAP. CXIII.---De confirmatione. 673
    CAP. CXIV.---De bina unctione. 673
    CAP. CXV.---De patrinis. 674
    CAP. CXVI.---Quod tantum bis in anno canonice baptismus celebretur. 674
    CAP. CXVII.---De die Christi sepulturae. 674
    CAP. CXVIII.---De officio missae. 674
    CAP. CXIX.---De magno mysterio, de prima die saeculi, et de die Palmarum. 675
    CAP. CXX.---De aequinoctio et sole et luna, et feria quarta. 675
    CAP. CXXI.---De undecimo Kalendas Aprilis, et feria quinta. 675
    CAP. CXXII.---De decimo Kalendas Aprilis, et de feria sexta. 676
    CAP. CXXIII.---De octavo Kalendas Aprilis, et de die Dominica. 676
    CAP. CXXIV.---De Pascha. 676
    CAP. CXXV.---De umbra Paschae. 677
    CAP. CXXVI.---De processione in die Paschae. 677
    CAP. CXXVII---De tribus psalmis in Matutinis per hebdomadam Paschae. 677
    CAP. CXXVIII.---Quare non cantetur Quicunque per hanc hebdomadam. 677
    CAP. CXXIX.---De Vesperis in die Paschae. 678
    CAP. CXXX.---De prima hebdomada saeculi. 678
    CAP. CXXXI.---De baptizatis. 678
    CAP. CXXXII.---De Sabbato. 678
    CAP. CXXXIII.---De mediis sex diebus 678
    CAP. CXXXIV.---De magno mysterio diei Palmarum et totius hebdomadae. 679
    CAP. CXXXV.---De officio diei Resurrectionis. 679
    CAP. CXXXVI.---De quinquagesima Paschae. 680
    CAP. CXXXVII.---De Pascha annotino. 680
    CAP. CXXXVIII.---De Litania majore. 680
    CAP. CXXXIX.---De triduana Litania ante Ascensionem Domini. 681
    CAP. CXL.---De festo apostolorum Philippi et Jacobi. 681
    CAP. CXLI.---Quare ante Christi resurrectionem Lex et prophetae legantur, et post Resurrectionem apostolorum scripta. 681
    CAP. CXLII.---Apocalypsis per tres hebdomadas legitur. 681
    CAP. CXLIII.---De canonicis apostolorum Epistolis per duas hebdomadas. 681
    CAP. CXLIV.---De officio missae 682
    CAP. CXLV.---De Ascensione Domini. 683
    CAP. CXLVI.---De Vigilia Pentecostes. 683
    CAP. CXLVII.---De Pentecoste 683
    CAP. CXLVIII.---De Paschali Quinquagesima. 684
    CAP. CXLIX.---De septem diebus Pentecostes. 684
    CAP. CL.---De Jejunio Quatuor Temporum. 684
    CAP. CLI.---De Quadragesima. 685
    CAP. CLII.---De feria quarta. 685
    CAP. CLIII.---De feria sexta. 685
    CAP. CLIV.---De Sabbato in duodecim Lectionibus. 685
    CAP. CLV.---Quare in Quatuor Temporibus ordines fiant. 686
    CAP. CLVI.---De Dominica post octavam Pentecostes. 686
    CAP. CLVII.---Quid significet tempus inter Pascha et Pentecosten. 687
    CAP. CLVIII.---De Januario et aliis mensibus. 687
    CAP. CLIX.---De historia Job. 687
    CAP. CLX.---De festo Joannis ante portam Latinam, sexta die Maii. 688
    [Col. 1461] CAP. CLXI.---De festo Mariae ad Martyres. 688
    CAP. CLXII.---De festo Petri et Pauli apostolorum, die 29 Junii. 688
    CAP. CLXIII.---De sancto Jacobo, die 25 Julii. 688
    CAP. CLXIV.---De Kalendis Augusti, et de Ad Vincula S. Petri. 688
    CAP. CLXV.---De decollatione Joannis Baptistae, 29 Augusti. 689
    CAP. CLXVI.---De Nativitate B. Mariae Virginis, 8 septembr 689
    CAP. CLXVII.---De festo S. Michaelis, 8 die Maii.---Ejus apparitio. 690
    CAP. CLXVIII.---De festo Omnium Sanctorum, Kalendis Novemb. 690
    CAP. CLXIX.---De Dedicatione ecclesiae. 690

LIBER QUARTUS.---De concordia officiorum.
    CAP. I.---De concordia officiorum. 689
    CAP. II.---De septuagesima. 689
    CAP. III.---De Dominica Septuagesimae, Circumdederunt. 690
    CAP. IV.---De Dominica Exsurge in Sexagesima. 691
    CAP. V.---De Dominica Esto mihi in Quinquagesima. 691
    CAP. VI.---De Dominica prima Quadragesimae, Invocabit. 691
    CAP. VII.---De Dominica secunda Quadragesimae Reminiscere. 691
    CAP. VIII.---De Dominica tertia Quadragesimae, Oculi. 692
    CAP. IX.---De Dominica quarta Quadragesimae, Laetare. 692
    CAP. X.---De duobus Dominicis sequentibus. 692
    CAP. XI.---De Dominica Paschae, Resurrexi. 692
    CAP. XII.---De duobus diebus. 692
    CAP. XIII.---Quare dicuntur dies mali ab Apostolo. 693
    CAP. XIV.---De officio Quadragesimae. 693
    CAP. XV.---De officio Paschatis Resurrexi. 694
    CAP. XVI.---Diversa notanda. 694
    CAP. XVII.---Iterum de Paschali die. 695
    CAP. XVIII.---De officio, Introduxit nos Dominus. 696
    CAP. XIX.---De officio, Aqua Sapientiae. 696
    CAP. XX.---De officio, Venite, benedicti Patris mei, feria IV 696
    CAP. XXI.---De officio, Victricem manum, feria V post Pascha. 696
    CAP. XXII.---De officio, Eduxit eos Dominus. 697
    CAP. XXIII.---De officio, Eduxit Dominus populum suum, sabbato in Albis. 697
    CAP. XXIV.---Dominica in Albis, Quasimodo geniti infantes. 697
    CAP. XXV.---Dominica II post Pascha, Misericordia Domini. 698
    CAP. XXVI.---Dominica III post Pascha, Jubilate Deo, omnis terra. 698
    CAP. XXVII.---Dominica IV post Pascha, Cantate Domino. 699
    CAP. XXVIII.---De Dominica V, Vocem jucunditatis. 699
    CAP. XXIX.---De Rogationibus et officio Exaudivit. 699
    CAP. XXX.---De vigilia Ascensionis et officio, Omnes gentes. 700
    CAP. XXXI.---De Ascensione et officio, Viri Galilaei. 700
    CAP. XXXII.---Dominica intra octavas Ascensionis, Exaudi, Domine. 700
    CAP. XXXIII.---Do Vigilia Pentecostes. 701
    CAP. XXXIV.---De sancto die Pentecostes, et officio Spiritus Domini. 701
    CAP. XXXV.---De officio Cibavit eos Dominus, feriae secundae. 702
    CAP. XXXVI.---De officio feriae tertiae, Accipite iucunditatem. 702
    CAP. XXXVII.---De officio feriae quartae, eus dum egredereris. 702
    CAP. XXXVIII.---De feria quinta. 703
    CAP. XXXIX.---De officio Repleatur feriae VI. 703
    CAP. XL.---De officio Charitas Dei in sabbato. 703
    CAP. XLI.---Dominica SS. Trinitatis, Benedicta. 703
    CAP. XLII.---De capite a Septuagesima usque post Pentecosten. 703
    CAP. XLIII.---Dominica prima a Pentecoste usque ad Adventum Domini. 704
    CAP. XLIV.---Sub gratia. 704
    CAP. XLV.---Dominica secunda post Pentecosten: Factus est sub lege. 705
    CAP. XLVI.---Sub gratia. 705
    CAP. XLVII.---De Sancto Joanne Baptista. 706
    [Col. 1462] CAP. XLVIII.---De Vigilia S. Joannis Baptistae et officio ejus. 706
    CAP. XLIX.---Dominica tertia post Pentecosten: Respice in me, sub lege. 706
    CAP. L.---Sub gratia. 707
    CAP. LI.---Dominica quarta post Pentecosten: Dominus illuminatio mea, sub lege. 707
    CAP. LII.---Sub gratia. 708
    CAP. LIII.---Dominica quinta post Pentecosten: Exaudi, Domine, sub lege. 708
    CAP. LIV.---Sub gratia. 708
    CAP. LV.---Dominica VI post Pentecosten: Dominus fortitudo, sub lege. 709
    CAP. LVI.---Sub gratia. 709
    CAP. LVII.---Dominica VII post Pentecosten: Omnes gentes, sub lege. 710
    CAP. LVIII.---Sub gratia. 710
    CAP. LIX.---Dominica VIII post Pentecosten: Suscepimus, sub lege. 711
    CAP. LX.---Sub gratia. 711
    CAP. LXI.---Dominica IX post Pentecosten: Ecce Deus, sub lege. 712
    CAP. LXII.---Sub gratia. 712
    CAP. LXIII.---Dominica decima post Pentecosten: Dum clamarem, sub lege. 713
    CAP. LXIV.---Sub gratia. 713
    CAP. LXV.---Dominica XI post Pentecosten: Deus in loco, sub lege. 714
    CAP. LXVI.---Sub gratia. 715
    CAP. LXVII.---Dominica XII post Pentecosten: Deus, in adjutorium, sub lege. 715
    CAP. LXVIII.---Sub gratia. 716
    CAP. LXIX.---Item de eadem Dominica. 716
    CAP. LXX.---Dominica XIII post Pentecosten: Respice, Domine, sub lege. 716
    CAP. LXXI.---Sub gratia. 717
    CAP. LXXII.---Dominica XIV post Pentecosten: Protector noster, sub lege. 717
    CAP. LXXIII.---Sub gratia. 718
    CAP. LXXIV.---Item de eadem Dominica. 718
    CAP. LXXV.---De Quatuor Temporibus. 718
    CAP. LXXVI.---De feria sexta. 719
    CAP. LXXVII.---De sabbato. 719
    CAP. LXXVIII.---Dominica XV, Inclina. sub lege. 719
    CAP. LXXIX.---Sub gratia. 720
    CAP. LXXX.---Dominica XVI, Miserere mei, sub lege. 720
    CAP. LXXXI.---Sub gratia. 721
    CAP. LXXXII.---Dominica XVII, Justus es, Domine, sub lege. 721
    CAP. LXXXIII.---Sub gratia. 722
    CAP. LXXXIV.---Dominica XVIII, Da pacem, sub lege. 722
    CAP. LXXXV.---Sub gratia. 723
    CAP. LXXXVI.---Dominica XIX, Salus populi, sub lege. 723
    CAP. LXXXVII.---Sub gratia. 724
    CAP. LXXXVIII.---Dominica XX, Omnia quae fecisti, sub lege. 724
    CAP. LXXXIX.---Sub gratia. 724
    CAP. XC.---Dominica XX, In voluntate, sub lege. 724
    CAP. XCI.---Sub gratia. 725
    CAP. XCII.---Dominica XXII, Si iniquitates, sub lege. 725
    CAP. XCIII.---Sub gratia. 725
    CAP. XCIV.---Dominica vacat. 726
    CAP. XCV.---Dominica vacat. 726
    CAP. XCVI.---Dominica XXIV post Pentecosten, Dicit Dominus, sub lege. 726
    CAP. XCVII.---Sub gratia. 727
    CAP. XCVIII.---Ordo de Alleluiis Dominicalibus apud quosdam. 727
    CAP. XCIX.---Dominica prima in Adventu Domini. 728
    CAP. C.---Dominica secunda in Adventu, Populus Sion. 728
    CAP. CI.---Dominica tertia, Gaudete in Domino. 728
    CAP. CII.---Dominica quarta, Memento nostri, Domine. 729
    CAP. CIII.---De vigilia Nativitatis Domini, Hodie scietis. 729
    CAP. CIV.---In Natali Domini, in nocte prior missa, Dominus dixit ad me. 729
    CAP. CV.---In mane missa, Lux fulgebit hodie. 730
    CAP. CVI.---Major missa, Puer natus est nobis. 730
    CAP. CVII.---Quare Evangelium de Abel, de sancto Stephano legitur. 731
    CAP. CVIII.---Dominica Dum medium silentium. 731
    CAP. CIX---De Epiphania, Ecce advenit. 731
    [Col. 1463] CAP. CX.---Dominica, In excelso throno. 731
    CAP. CXI.---De tertia Dominica, Omnis terra. 731
    CAP. CXII.---De Dominica quarta, Adorate Deum. 731
    CAP. CXIII.---De eadem quarta Dominica. 732
    CAP. CXIV.---De officio sanctorum Gervasii et Protasii. 732
    CAP. CXV.---Quare Versus in nocte S. Pauli ad antiphonas dicantur, et de sancto Laurentio similiter. 732
    CAP. CXVI.---De officio mortuorum. 732
    CAP. CXVII.---Excerptum de Romano Ordine. 732
    CAP. CXVIII.---Quomodo sit legendum per annum. 736

SACRAMENTARIUM SEU LIBER DE CAUSIS ET SIGNIFICATU MYSTICO RITUUM DIVINI OFFICII IN ECCLESIA.
    Prologus. 737
    CAP. I.---De Septuagesima. 737
    CAP. II.---De Sexagesima. 739
    CAP. III.---De Quinquagesima. 740
    CAP. IV---De die Cinerum. 741
    CAP. V.---De Quadragesima. 742
    CAP. VI.---De feria quarta hebdomadae quartae. 743
    CAP. VII.---De Sabbato ante Palmas. 744
    CAP. VIII.---De die Palmarum. 744
    CAP. IX---De feria quarta Hebdomadae Majoris. 745
    CAP. X.---De die Coenae Domini. 745
    CAP. XI.---De die Parasceves. 746
    CAP. XII.---De Sabbato sancto. 747
    CAP. XIII.---De Paschali tempore. 752
    CAP. XIV.---De octo diebus neophytorum. 753
    CAP. XV.---De ipsa die Paschae et sex sequentibus. 754
    CAP. XVI.---De quinquaginta diebus ab octava Paschae ad octavam Pentecostes. 754
    CAP. XVII.---De Dominicis a Septuagesima usque ad Pascha. 755
    CAP. XVIII.---De Pentecostali tempore. 755
    CAP. XIX.---De diebus Rogationum et Litaniis. 755
    CAP. XX.---De vigilia Pentecostes. 756
    CAP. XXI.---De tempore sacros ordines conferendi. 757
    CAP. XXII.---De jejuniis Quatuor Temporum. 758
    CAP. XXIII.---De ordinatione. 759
    CAP. XXIV.---De ordinandis eorumque dignitate ac officiis. 759
    CAP. XXV.---De vestibus sacerdotum, episcoporum. 760
    CAP. XXVI.---De dalmatica. 761
    CAP. XXVII.---De pallio archiepiscopi. 761
    CAP. XXVIII.---De sandaliis. 762
    CAP. XXIX.---De vestibus presbyteri. 762
    CAP. XXX.---De campanis. 763
    CAP. XXXI.---De ecclesia. 763
    CAP. XXXII.---De velo mulierum. 764
    CAP. XXXIII.---De choro. 764
    CAP. XXXIV.---De caeremoniis in missa episcopi. 764
    CAP. XXXV.---De Kirie eleison. 766
    CAP. XXXVI.---De cereis. 766
    CAP. XXXVII.---De Gloria in excelsis. 766
    CAP. XXXVIII.---De Dominus vobiscum. 767
    CAP. XXXIX.---De collectis. 767
    CAP. XL.---De anniversariis. 767
    CAP. XLI.---De quadragesimali tempore. 769
    CAP. XLII.---De Paschali tempore. 769
    CAP. XLIII.---De festo sancti Joannis tempore. 769
    CAP. XLIV.---De festo sancti Petri ad Vincula. 769
    CAP. XLV.---De festivitate Beatae Mariae Virginis. 769
    CAP. XLVI.---De decollatione sancti Joannis Baptistae. 770
    CAP. XLVII.---De matutinis canonicis. 770
    CAP. XLVIII.---De laudibus canonicis 771
    CAP. XLIX.---De matutino et sole. 773
    CAP. L.---De homine, qualiter minor mundus dicatur. 773
    CAP. LI.---De nocte et septem ejus temporibus. 774
    CAP. LII.---De psalmis ad Laudes feriales. 774
    CAP. LIII.---De canticis ad Laudes feriales. 774
    CAP. LIV.---De die et duodecim ejus horis ac psalmo Beati immaculati. 775
    CAP. LV.---De Vesperis. 775
    CAP. LVI.---De Completorio. 776
    CAP. LVII.---De prima canonica. 776
    CAP. LVIII.---De mysterio horarum. 776
    CAP. LIX.---Aliter de mysterio horarum. 777
    CAP. LX.---Item de mysterio horarum. 777
    CAP. LXI.---De septem saeculi diebus et mundi saeculis. 777
    CAP. LXII.---De judicio extremo. 778
    CAP. LXIII.---De Dominicis in Adventu. 778
    CAP. LXIV.---De antiphonis ad laudes. 779
    CAP. LXV.---De antiphonis O ad Magnificat. 779
    [Col. 1464] CAP. LXVI.---De vigilia Nativitatis Domini. 780
    CAP. LXVII.---De Nativitate Domini. 780
    CAP. LXVIII.---De Epiphania Domini. 781
    CAP. LXIX.---De tempore inter Epiphaniam et Purificationem B. Mariae. 782
    CAP. LXX.---De festo Purificationis. 782
    CAP. LXXI.---De cathedra S. Petri. 783
    CAP. LXXII.---De Septuagesima. 783
    CAP. LXXIII.---De Sexagesima et Quinquagesima. 784
    CAP. LXXIV.---De quadragesima. 785
    CAP. LXXV.---De Dominica secunda Quadragesimae. 785
    CAP. LXXVI.---De Dominica tertia Quadragesimae. 786
    CAP. LXXVII.---De Dominica quarta Quadragesimae.
    CAP. LXXVIII.---De quinta et sexta Dominica Quadragesimae. 787
    CAP. LXXIX.---De Coena Domini et sequentibus duabus diebus. 787
    CAP. LXXX.---De resurrectione Domini. 787
    CAP. LXXXI.---De responsoriis, cantoribus, lectoribus, etc. 787
    CAP. LXXXII.---De Evangelio et ejus lectione. 789
    CAP. LXXXIII.---De cereis ad Evangelium. 789
    CAP. LXXXIV.---De oblatione seu offertorio. 789
    CAP. LXXXV.---De secreta submissa. 791
    CAP. LXXXVI.---De praefatione et Sanctus. 791
    CAP. LXXXVII.---De canone missae. 791
    CAP. LXXXVIII.---De Agnus Dei et corpore Christi. 795
    CAP. LXXXIX.---De Ite missa est. 796
    CAP. XC.---De Adventu Domini. 796
    CAP. XCI.---De nativitate Domini. 797
    CAP. XCII.---De Circumcisione Domini et Epiphania. 797
    CAP. XCIII.---De die Purificationis. 798
    CAP. XCIV.---De exsequiis mortuorum. 798
    CAP. XCV.---De die Paschali. 798
    CAP. XCVI.---De Dominicis post Pascha. 799
    CAP. XCVII.---De responsoriis in Pentecoste. 799
    CAP. XCVIII.---De Festis S. Joannis Baptistae, SS. Petri et Pauli. 800
    CAP. XCIX.---De lectionibus in matutinis post Pentecosten. 800
    CAP. C.---De dedicatione ecclesiae. 801

SPECULUM ECCLESIAE.
    Incipiunt capitula. 807
    Fratres Honorio. 813
    Responsio Honorii. 813
    Instructio loquendi. 815
    De Nativitate Domini. 815
    In festo Innocentium. 835
    In Octavis Domini. 839
    De Epiphania Domini. 843
    In Purificatione Sanctae Mariae. 849
    Dominica in Septuagesima. 851
    De sancto Sebastiano. 857
    Sermo generalis. 861
    ---Ad sacerdotes. 861
    ---Ad judices. 861
    ---Ad divites. 864
    ---Ad pauperes. 864
    ---Ad milites. 865
    ---Ad mercatores. 865
    ---Ad agricolas. 866
    ---Ad conjugatos. 867
    Dominica in Quinquagesima. 869
    In capite jejunii. 875
    Dominica in Quadragesima. 879
    Dominica II in Quadragesima. 885
    Dominica III in Quadragesima. 889
    Dominica in media Quadragesima. 893
    In Annuntiatione Beatae Mariae. 899
    Dominica in Passione Domini. 907
    Dominica in Palmis. 913
    In Coena Domini. 921
    De Paschali die. 927
    De Inventione Sanctae Crucis. 941
    In Rogationibus. 949
    De Ascensione Domini. 955
    In Pentecosten. 959
    De sancto Joanne Baptista. 965
    De SS. Petro et Paulo. 969
    De sancta Maria Magdalena. 979
    De sancto Jacobo apostolo 981
    Ad vincula sancti Petri. 985
    De sancto Laurentio. 987
    De Assumptione sanctae Mariae. 991
    De Joannis Baptistae decollatione. 997
    [Col. 1465] De Nativitate sanctae Mariae. 999
    De Exaltatione Sanctae Crucis. 1001
    De sancto Matthaeo. 1005
    De sancto Mauricio et sociis ejus. 1005
    De sancto Michaele. 1007
    De sancto Dionysio et sociis ejus. 1011
    De sancto Luca, die Dominico. 1013
    In Dominica de Simone et Juda. 1013
    De omnibus sanctis. 1014
    De sancto Martino episcopo. 1021
    De sancto Brictio. 1025
    De sancta Caecilia. 1027
    De sancto Clemente. 1029
    De sancto Andrea apostolo. 1031
    De sancto Nicolao. 1033
    De sancta Lucia, die Dominica. 1037
    Dominica I post Pentecosten. 1038
    Dominica II post Pentecosten. 1043
    Dominica X post Pentecosten. 1049
    Dominica XI post Pentecosten 1053
    Dominica XIII post Pentecosten. 1059
    Dominica XX post Pentecosten. 1063
    Dominica XXII post Pentecosten 1067
    Dominica XXIII post Pentecosten. 1071
    In adventu Domini. 1077
    Commendatio hujus operis. 1085
    In conventu fratrum. 1087
    In conventu populi. 1093
    Sermo de dedicatione 1099

OPERUM HONORII PARS QUARTA.---DOGMATICA ET ASCETICA.


ELUCIDARIUM SIVE DIALOGUS DE SUMMA TOTIUS CHRISTIANAE THEOLOGIAE
    Praefatio. 1109

LIBER PRIMUS.
    I.---Quid sit Deus? et quomodo unus ac trinus, solis comparatione ostenditur. 1109
    II.---De nominibus Patris, Filii et Spiritus sancti. 1111
    III.---De Dei habitatione ac loco. 1111
    IV.---De Dei scientia et locutione. 1112
    V.---Cur et quomodo conditus mundus, et quatenus omnia Deum sentiant. 1112
    VI.---De angelorum electione atque nominibus. 1113
    VII.---De casu diaboli et satellitibus ejus. 1114
    VIII.---Cur qui ceciderunt non adjiciant ut resurgant; et cur non redempti, aut facti impeccabiles. 1114
    IX.---De daemonum scientia et potestate, et bonorum angelorum confirmatione, forma et dotibus? 1115
    X.---De bonorum angelorum confirmatione, forma, scientia et potestate. 1115
    XI.---De hominis formatione; quomodo sit parvus mundus et ad imaginem Dei. 1116
    XII.---De animalibus ad hominis bonum conditis. 1117
    XIII.---De Paradiso in quo homo a Deo locatus est; et formata mulier, et cur uterque peccabilis. 1117
    XIV.---De generatione in statu innocentiae; et pluscula de eo statu, et de tentatione ac casu primorum parentum. 1118
    XV.---De eorum expulsione a paradiso, et de gravitate peccati ob quod expulsi sunt. 1119
    XVI.---De satisfactione Deo exhibenda pro ea injuria. 1121
    XVII.---Necessitas Incarnationis Verbi ad eam satisfactionem exhibendam. 1122
    XVIII.---Cur Verbum sit incarnatum, et ex Virgine, et in temporis plenitudine. 1122
    XIX.---De Nativitatis Christi circumstantiis, et patratis in ea mirabilibus. 1123
    XX.---De Magis, de fuga Christi in Aegyptum, et reliqua ejus vita usque ad baptismum. 1124
    XXI.---De Christi pulchritudine, passibilitate et morte. 1125
    XXII.---Quid de humanitatis partibus factum, dissoluta compositione. 1126
    XXIII.---De circumstantiis resurrectionis Dominicae. 1126
    XXIV.---De apparitionibus Christi post resurrectionem. 1127
    XXV.---De ascensione et sessione Christi ad dexteram Patris; et quomodo ibi oret pro nobis. 1127
    XXVI.---De missione Spiritus sancti, et de Christi gaudio. 1128
    XXVII.---De mystico Christi corpore, hoc est Ecclesia. 1128
    XXVIII.---De corpore Christi in Eucharistia. 1129
    XXIX.---De digne aut indigne communicantibus, aut [Col. 1466] sacrificantibus. 1129
    XXX.---Malos sacerdotes vere Christi corpus conficere, quamvis eorum oratio et benedictio fiat in peccatum. 1130
    XXXI.---Quomodo malis sacerdotibus parendum, an solvere queant, et an vitandi. 1132
    XXXII.---De culpa praelatorum malis sacerdotibus conniventium, deque non ordinandis sacerdotum filiis. 1133
    XXXIII.---Exitus vitae malorum sacerdotum; et an monendi ac tolerandi. 1134

LIBER SECUNDUS.
    I.---Quid sit malum, et an a Deo. 1135
    II.---Peccati gravitas, et quod tandem cedat in Dei gloriam. 1135
    III.---De libero arbitrio, et retrocessione a bono. 1135
    IV.---Quomodo diabolus Deo serviat, et mali bonis. 1136
    V.---Quare via impiorum prosperatur, et in annos plurimos; non sic autem vita piorum, nisi quandoque. 1136
    VI.---De bono tribulationis; et quod malis nihil boni contingat; bonis autem nihil mali. 1137
    VII.---Unde dignitates: et quod eas vendere vel emere nefas est; et quale debeat esse praelatorum regimen. 1138
    VIII.---Cur electi patiuntur cum reprobis; deque Dei potentia et providentia. 1139
    IX.---De praedestinatione, et de permissione peccati in electis. 1140
    X.---De ignoratione Dei. 1141
    XI.---Quid sit originale peccatum. 1142
    XII.---Quomodo Deus in quartam generationem peccata punit. 1143
    XIII.---Quid est concupiscentia. 1143
    XIV.---De animarum origine et quales sint in infantibus. 1144
    XV.---Quomodo peccatum transfunditur etiam a parentibus baptizatis. 1145
    XVI.---De connubio cum consanguinea, et commatre, ac filiola, et de polygamia. 1146
    XVII.---De Ecclesiae ministris, ac monachis. 1147
    XVIII.---De variis laicorum statibus. 1148
    XIX.---De salvandorum paucitate, et quomodo Christus pro omnibus mortuus. 1149
    XX.---De bonorum a malis internotione, et multiplici remissione peccatorum. 1150
    XXI.---Ad quid sacrificia legalia; et de origine idololatriae. 1151
    XXII.---Utrum altaria auro vel gemmis praeparanda sint; et quibus modis propitiatur Deus. 1151
    XXIII.---Peregrinationes sacrae an probandae. 1152
    XXIV.---De frequenti cibi indigentia, et vitae termino. 1152
    XXV.---De justa reorum nece, et de eorum salute, deque puerorum disciplina; de arca et de prophetis. 1153
    XXVI.---Cur modo signa non fiunt. 1153
    XXVII.---De prophetis et Scriptura sacra. 1153
    XXVIII.---De angelis custodibus. 1154
    XXIX.---De daemonibus insidiantibus et obsidentibus. 1154
    XXX.---De unctione, ac poenitentia in extremis, ac de morte. 1155
    XXXI.---De reditu peccatorum, et de peccato irremissibili. 1155
    XXXII.---De morte, et de sepultura bonorum et malorum. 1156

LIBER TERTIUS.
    I.---De deductione justorum in paradisum, et quid sit paradisus. 1157
    II.---De perfectis et justis qui in coelum deducuntur, et de purgandis. 1157
    III.---De purgatorio. 1158
    IV.---De malorum deductione ad inferos, et de poenis quas ibi sustinent. 1159
    V.---Quomodo beati erga damnatos se habeant. 1161
    VI.---Quis infernus justorum animas ante Christi adventum exciperet. 1161
    VII.---Quomodo beati se invicem cognoscant, et pro nobis intercedant. 1161
    VIII.---De gaudio et mansionibus, scientia et apparitione beatorum; itemque de spectris per damnatos exhibitis. 1163
    IX.---Unde somnia. 1163
    X.---De Antichristo, et adventu Enoch ac Eliae. 1164
    XI.---De novissima tuba, et resurrectione. 1165
    XII.---De judicio ejusque circumstantiis. 1166
    XIII.---De judice et assessoribus. 1166
    XIV.---De judicandis et sine judicio perituris, de ira Dei et de apertione librorum. 1166
    [Col. 1467] XV.---De subsecuturis universale judicium, et mundi conflagratione ac de reformatione. 1168
    XVI.---De corporibus beatorum, et eorum adjunctis. 1168
    XVII.---De operatione et gaudio beatorum. 1169
    XVIII.---De corporum dotibus in beatis. 1169
    XIX.---De voluptate beatorum. 1171
    XX.---Dotes animarum in beatis; et quod de peccatis rite expiatis non erubescant, deque pleno omnium gaudio. 1172
    XXI.---Antitheses beatorum et damnatorum. 1175

LIBER DUODECIM QUAESTIONUM.
    Prologus. 1177
    Summa duodecim quaestionum. 1177
    CAP. I.---Quaestio prima: Quod Deus Pater omnia simul in Filio fecit, et quod hic mundus sensibilis illius archetypi ambra sit. 1178
    CAP. II.---Quaestio secunda: Quod universitas in modum citharae sit disposita, in qua diversa rerum genera in modum chordarum sint consonantia. 1179
    CAP. III.---Quaestio tertia: Quod sicut nullum genus pro altero, sed pro seipso sit conditum; ita homo non pro apostata angelo, sed pro seipso sit conditus; et ideo si nullus angelus cecidisset, homo tamen suum locum in universitate habuisset. 1179
    CAP. IV.---Quaestio quarta: Quod electi homines non pro apostatis angelis, sed pro ipsis in coelum assumantur: reprobi autem vel angeli, vel homines ut dissonae chordae apto loco ad consonantiam ponantur. 1180
    CAP. V.---Quaestio quinta: Quod de singulis angelorum ordinibus aliqui ceciderint; et quod electi homines stantibus angelis pro meritis associandi sint; similiter et reprobi singulis ordinibus lapsorum pro meritis aggregandi sint. 1180
    CAP. VI.---Quaestio sexta: Quod Chorus apostolorum seraphim associandus sit, et ideo Petrus superior Michaele sit in coelo, quem Christus Deus homo principem Ecclesiae constituit, et cui Roma, quae est caput mundi, primatum obtulit. 1181
    CAP. VII.---Quaestio septima: Quod homo sit angelo dignior, sed angelus homine felicior, eo quod angeli adorent hominem Deum, non homines angelum. 1182
    CAP. VIII.---Quaestio octava: Quod in Ecclesia sint novem ordines justorum secundum novem ordines angelorum. 1182
    CAP. IX.---Quaestio nona: Quod Deus, et animae, et angeli non habeant corpora, sicut justitia et sapientia, et quod sola mente videantur. 1182
    CAP. X.---Quaestio decima: Quod corporalia corporeo visu, imagines spiritu, voluntates intellectu discernantur. 1183
    CAP. XI.---Quaestio undecima: Quod angeli aetherea, doemones aerea, homines terrea corpora habeant. 1183
    CAP. XII.---Quaestio duodecima: Quod animabus corpore exutis forma corporis adhaereat, et quod Dominus post resurrectionem suam suum corpus prout voluit, exhibuerit. Resolvantur objectiones adversus dicta. 1183

LIBELLUS OCTO QUAESTIONUM DE ANGELIS ET HOMINE.
    CAP. I.---Utrum homo crearetur, si angelus in coelo perstitisset. 1185
    CAP. II.---Utrum Christus incarnaretur, si homo in paradiso perstitisset. 1187
    CAP. III.---Quomodo angeli ex igne creati sint. 1188
    CAP. IV.---Quare creator Deus corpus non de igne, sed de terra umpsit. 1189
    CAP. V.---Utrum lapsus angeli ideo irreparabilis fuerit, quia fuit immortalis; hominis contra. 1190
    CAP. VI.---Quomodo cuncti moriamur, cum mors destructa per Christum praedicetur. 1191
    CAP. VII.---Cur resurrectio mortuorum futura sit. 1191
    CAP. VIII.---Cur Deus non omnes homines post resurrectionem ad beatam vitam transferat, maxime infantes sine culpa decedentes. 1192

INEVITABILE SIVE DE PRAEDESTINATIONE ET LIBERO ARBITRIO DIALOGUS.
    Praefatio ad lectorem. 1192
    Incipit dialogus. 1197

LIBELLUS DE LIBERO ARBITRIO.
    Prologus. 1223
    CAP. I.---Occasio hujus opusculi fuit vetus error eorum, qui omnia homini necessitate quadam evenire asseruerunt. 1223
    CAP. II.---Confutatur relatus error, probaturque rationalem creaturam naturaliter liberum arbitrium habere. 1223
    CAP. III.---Exponitur in quo libertas arbitrii consistat 1224
    [Col. 1468] CAP. IV.---Quaenam sit in Deo, angelis, hominibus justis, daemonibusve libertas arbitrii. 1224
    CAP. V.---Quomodo liberum arbitrium a bono ad malum deficiat, vel quomodo libertas servitus fiat. 1225
    CAP. VI.---Quid sit voluntas beatitudinis, quid voluntas justitiae, quarum hanc homo peccando amisit, illam retinuit. 1225

SCALA COELI MAJOR.
    Prologus. 1229
    Incipit dialogus. 1230

SCALA COELI MINOR.
    CAP. I.---Scala coeli charitas est, cujus gradus diversae virtutes. 1239
    CAP. II.---Primi tres hujus scalae gradus, patientia, benignitas et pietas. 1239
    CAP. III.---Alii gradus, simplicitas, humilitas, contemptus mundi, et voluntaria paupertas. 1240
    CAP. IV.---Alii gradus, pax, bonitas, gaudium spirituale, sufferentia. 1240
    CAP. V.---Postremi gradus hujus scalae, fides, spes, longanimitas, et perseverantia. 1241
    CAP. VI.---Haec scala per timorem erigitur, quo ad summum perducta charitas ipsa in haereditatem Domini introducitur. 1242

DE ANIMAE EXSILIO ET PATRIA.
    Prologus 1242
    CAP. I.---Exsilium hominis ignorantia; patria est sapientia, ad quam per artes liberales, veluti per totidem civitates pervenitur. 1243
    CAP. II.---De prima civitate, grammatica. 1243
    CAP. III.---De rhetorica, altera civitate. 1243
    CAP. IV.---Dialectica, tertia civitas. 1244
    CAP. V.---Quarta civitas, arithmetica. 1244
    CAP. VI.---Quinta civitas pergentium ad sapientiam musica. 1244
    CAP. VII.---Civitas sexta, geometria. 1244
    CAP. VIII.---De astronomia, civitate septima. 1245
    CAP. IX.---Physica, civitas octava. 1245
    CAP. X.---De mechanica, civitas nona. 1245
    CAP. XI.---Aeconomica, civitas decima. 1245
    CAP. XII.---Decursis artibus liberalibus pervenitur ad patriam, seu veram sapientiam, in divinis Scripturis relucentem, et in visione Dei perfectam. 1245
    CAP. XIII.---Deus a sanctis secundum singulorum virtutes videbitur. 1246
    CAP. XIV.---Deus a nemine comprehendi nisi a seipso potest. Beatos Dei visio recreabit in aeternum; impios patratorum scelerum recordatio sine fine torquebit. 1246

DE VITA CLAUSTRALI.


EUCHARISTION. SIVE LIBER DE CORPORE ET SANGUINE DOMINI.
    Prologus. 1249
    CAP. I.---Quod tribus modis corpus Domini intelligatur. 1250
    CAP. II.---Cur Deus incarnatus sit, et quomodo ejus corpus minui non possit. 1250
    CAP. III.---Utrum hoc comedatur, quod Maria genuit. 1251
    CAP. IV.---Quod homo per hunc cibum Christo incorporetur. 1252
    CAP. V.---Quod non aliud quam substantivum Christi corpus sumatur. 1252
    CAP. VI.---Quod tam mali quam boni sacerdotes Christi corpus conficiant, sed soli justi hoc accipiunt. 1253
    CAP. VII.---Quod mali non corpus Christi sed judicium sumant, et quid sit judicium sumere. 1254
    CAP. VIII.---Quod species et non virtus sacramenti a malis accipiatur et cur sacramentum dicatur, vel utrum veritas an figura credatur. 1254
    CAP. IX.---Utrum corpus Domini aliud sit in ore bonorum, aliud in ore malorum. 1255
    CAP. X.---Quid inde sentiendum sit, quod vetustas vel quodlibet animal consumpserit. 1255
    CAP. XI.---Utrum Judaei corpus Domini comederint, qui manna manducaverunt. 1256
    CAP. XII.---Cur de pane et vino et aqua hoc sacramentum fiat. 1256

SUMMA GLORIA DE APOSTOLO ET AUGUSTO.
    Prologus. 1257
    CAP. I.---Exponitur status quaestionis: utrum sacerdotium regno, an regnum sacerdotio jure ac dignitate praecedat? Ostenditur ex figura Abel et Caïn, horumque posterorum, sacerdotium regno praecellere. 1258
    CAP. II.---Idem probatur ex filiis Noe, et Abraham, inferturque regem summo pontifici in divinis, pontificem regi in saecularibus esse subjectum. 1260
    CAP. III.---Quanto honore apud Israelitas, eorumque reges, ipsosque gentiles sacerdotium fuerit. 1262
    [Col. 1469] CAP. IV.---Sicut anima dignior est corpore, ita regno sacerdotium, a quo illud jure ordinatur. 1263
    CAP. V.---Christus ipse regno praetulit sacerdotium; tametsi et per se, et per apostolos suos docuerit regibus honorem in rebus saecularibus deferendum esse. 1265
    CAP. VI.---Reges sedi Romanae non obedientes patienter quidem tolerandi sunt, sed ab eorum communione declinandum; nec horum est ecclesiasticas dignitates, sed saeculares dare. 1267
    CAP. VII.---Unde pravus mos inoleverit, ut dignitates ecclesiasticae a principibus conferrentur? 1268
    CAP. VIII.---Respondetur ad objectionem ab unctione regum petitam, concluditurque, et in Veteri, et in Novo Testamento semper regno sacerdotium anteisse. 1270

STEPHANUS DE BALGIACO AUGUSTODUNENSIS EPISCOPUS.
    Notitia historica. 1271

TRACTATUS DE SACRAMENTO ALTARIS.
    Prologus. 1273
    CAP. I.---Ostiariorum officium. 1276
    CAP. II.---De lectorum officio et ordinatione. 1276
    CAP. III.---De exorcistarum officio et ordinatione. 1276
    CAP. IV.---De acolytarum officio et ordinatione. 1277
    CAP. V.---De officio, ordinatione et continentia subdiaconorum. 1277
    CAP. VI.---Quod Christus ecclesiasticas administrationes susceperit. 1277
    CAP. VII.---De ordine diaconi seu diaconatus. 1278
    CAP. VIII.---Quando Christus levitarum officium suscepit. 1279
    CAP. IX.---De ordine presbyteratus. 1280
    CAP. X.---De significatione vestimentorum sacerdotalium. 1282
    CAP. XI.---De ornamentis episcoporum. 1282
    CAP. XII.---De observandis in missae celebratione. 1283
    CAP. XIII.---De canonis declaratione. 1287
    CAP. XIV.---Quaestio circa benedictionem panis a Christo in coena factam. 1293
    CAP. XV.---Quid credendum circa verba sacramentalia. 1293
    CAP. XVI.---Quaestio circa haec verba: accipite et manducate. 1294
    CAP. XVII.---Triplex quaestio circa materiam sacramenti altaris. 1295
    CAP. XVIII.---Alia canonis declaratio. 1301
    CAP. XIX.---Expositio orationis Dominicae. 1303
    CAP. XX.---De additis ad officium missae per summos pontifices. 1307

STEPHANI CHARTAE.
    CAP. I.---Transactio cum Hugone de Gisseio per Stephanum Aeduae episcopum. 1307
    CAP. II.---Charta Stephani Aeduensis episc. XXVIII in gratiam Ungiaci. 1308
    CAP. III.---Charta Stephani Augustodunensis episcopi pro monasterio S. Benigni Divionensis. 1309
    CAP. IV.---Privilegium pro Cisterciensibus. 1309
    CAP. V.---Notitia de malis consuetudinibus quas Hugo dux Burgund. dimisit Stephano episcopo in villa Canavis. 1309

GERARDUS ENGOLISMENSIS EPISCOPUS.
    Notitia. 1311

CONCILIUM LAUSDUNENSE, DE STATU ECCLESIAE.
    I.---Ecclesia Sancti Petri Trenorciensibus vendicatur adversus episcopum et canonicos Nannetenses. 1317
    II.---Capella Sancti Stephani monachis Majoris Monasterii adjudicatur adversus canonicos Camiliacenses. 1319

EPISTOLAE ET DIPLOMATA IN CAUSA BELLAE INSULAE.
    Monitum. 1319
    I.---Litterae Gerardi legati, Engolismensis episcopi, ad Conanum comitem pro causa Bellae Insulae. 1321
    II.---Litterae Gerardi Engolismensis episcopi ad Corisopitensem episcopum. 1321
    III.---Datum et definitum judicium de controversia super Bellam Insulam inter Rotonensem et Kemperlegiensem abbates, a Gerardo Engolismensi episcopo et S. Romanae Ecclesiae Legato. 1322
    IV.---Litterae item legati ejusdem ad Morvanum Venetensem episcopum. 1323
    V.---Item ejusdem litterae ad omnes Britanniae episcopos. 1323
    VI.---Item litterae ejusdem ad Herveum Rotonensem abbatem de invasione Beliae Insulae et de inobedientia. 1324
    VII.---Ad Morvanum Venetensem episcopum. 1324
    [Col. 1470] VIII.---Litterae Ermengardis comitissae ad Gerardum Engolismensem legatum. 1324
    IX.---Ad Gislebertum Turonorum archiepiscopum litterae Conani comitis. 1325
    X.---Gisleberti Turonorum archipraesulis litterae ad Conanum comitem. 1325
    XI.---Lugdunensis et Bisuntinae Ecclesiae archiepiscopi ad Engolismensem episcopum. 1326
    XII.---Exemplar litterarum Paschalis papae ad Engolismensem legatum.---Afflictum consolatur; interdictum abbati Rotonensi illatum confirmat. 1326
    XIII.---Ejusdem ad Conanum comitem:---Hortatur cogat monachos Rotonenses ut Bellam Insulam monachis Kemperlegiensibus restituant. 1327
    XIV.---Exemplar chartulae Conani comitis de redditione et confirmatione Bellae insulae. 1327
    XV.---Relatio seu notitia controversiae praedictae facta a Gurhedeno monacho Kemperlegiensi. 1327
    Charta Gerardi qua controversiam inter Bernardum vicecomitem de Comborn et abbatem Usercensem de loco de Amanzenas ortam dirimit. 1329

ODDO ABBAS S. REMIGII REMENSIS.
    Epistola Oddonis ad Thomam comitem. 1331
    Charta Oddonis de fundatione Carthusiae Montis Dei. 1333
    Epistola Oddonis ad Wibaldum abbatem Stabulensem. 1335

ADALBERTUS MOGUNTINUS ARCHIEPISCOPUS.
    Notitia. 1335

EPISTOLAE ADALBERTI.
    I.---II.---Ad Calixtum papam. 1337
    III.---Ad Innocentium II papam. 1337
    IV.---Ad S. Ottonem Bambergensem. 1337
    V.---Ad clerum Ecclesiae Halberstadensis.---Dolet de morte Raynardi eorum episcopi, quod eo inconsulto pro cesserint ad electionem, et ex alia Ecclesia assumpserint sibi pastorem. 1337
    VI.---Epistola Adalberti, ad H. episcopum et canonicos Patherbrunenses. 1339

RAINALDUS II REMENSIS ARCHIEPISCOPUS.
    Notitia. 1339

EPISTOLAE RAINALDI
    I.---Ad Robertum archidiaconum Tornacensem.---Ut in ecclesia Petingensi monachos substituat. 1341
    II.---Ad clerum Atrebatensem.---De electione episcopi. 1343

DIPLOMATA RAINALDI.
    I.---Confirmatio fundationis S. Judoci de Nemore. 1343
    II.---Charta fundationis monasterii Igniacensis. 1345
    III.---Pactum inter Rainaldum II et Alberonem I episcopum Leodiensem, pro Bullionensi beneficio. 1346
    IV.---Litterae Rainaldi de excommunicatione et absolutione Guiterii comitis Regitestensis. 1347
    V.---Instituti in abbatia S. Martini Sparnacensis canonici regulares. 1349
    VI.---Charta Rainaldi Remensis archiepiscopi de quitatione gestarum et procurationum monasterio S. Nicasii concessa. 1349
    VII.---Confirmatur fundatio monasterii Igniacensis. 1350
    VIII.---Charta Rainaldi de confirmatione S. Welmari. 1352
    IX.---Rainaldus confirmat omnes possessiones monasterii Silincurtis. 1354
    X.---Rainaldi archiepiscopi privilegium de aqua Vidulae, maresco, herbagio et juridictione S. Theodorici usque ad crucem Haymonis. 1355
    XI.---Rainaldi Charta de compositione pacis facta inter Ecclesiam S. Theodorici ex una parte, et Gerardum Roceiensem Aldricum Malet ex altera. 1356

OLDEGARIUS TARRACONENSIS ARCHIEPISCOPUS.
    Notitia. 1357
    Epistola Oldegarii ad Innocentium II papam. 1359
    Epistola ejusdem ad Raymundum episcopum Ausonensem, suffraganeum suum.---Respondet consultationi circa puerum ludentem qui alium impedivit, ita ut caput ejus frangeretur, an irregularis habendus sit. 1359
    Charta Oldegarii per quam dat pauperibus lectos et pannos clericorum defunctorum. 1361

GAUFRIDUS GROSSUS MONACHUS TIRONIENSIS.
    Notitia historica. 1361

[Col. 1471] VITA B. BERNARDI FUNDATORIS CONGREGATIONIS DE TIRONIO IN GALLIA.
    Observationes praeviae. 1363
    Incipit vita. 1367
    Prologus. 1367
    CAP. I.---B. Bernardi educatio et vita monastica in coenobio S. Cypriani. 1373
    CAP. II.---Prioratus monasterii S. Sabini administratus, disciplina restaurata, et alia praeclare gesta. 1376
    CAP. III.---Vita eremitica in solitudine Cenomanica. 1380
    CAP. IV.---Vita solitaria in Causeo insula. Piratae emendati. 1384
    CAP. V.---Reductio B. Bernardi ad priores eremitas, ein ad primum monasterium S. Cypriani. 1389
    CAP. VI.---Abbas S. Cypriani constituitur: ob persecutionem ad praedicandum convertitur. Mores clericorum [Col. 1472] reformati. 1394
    CAP. VII.---Pro defensione abbatiae iter Romanum bis susceptum; ea relicta, alibi discipuli collecti. 1399
    CAP. VIII.---Monasterium in Perchensi comitatu exstructum: beneficia accepta, et in alios collata. 1405
    CAP. IX.---Monasterium ad fluvium Tyronum constructum. Beneficia comiti Rotroco praestita. 1412
    CAP. X.---Revelatio de salute aeterna, secunda monachorum. Miracula alia. 1416
    CAP. XI.---Hospitalitas. Spiritus propheticus. Fama sanctitatis. 1421
    CAP. XII.---Morbus extremus: duplex ad suos exhortatio. Extrema sacramenta sumpta. 1429
    CAP. XIII.---Reliqua ad mortem praeparatio. Revelationes, obitus, sepultura. 1434
    CAP. XIV.---Analecta de variis in vita gestis. 1439




FINIS TOMI CENTESIMI SEPTUAGESIMI SECUNDI.

